אנטוניו חוסה דה סוקרה (בספרדית: Antonio José de Sucre‏; 3 בפברואר 1795 - 4 ביוני 1830) היה ממנהיגי המאבק לעצמאות בדרום אמריקה. הוא כיהן הן כנשיא פרו (לתקופה קצרה) והן כנשיא בוליביה.
סוקרה נולד למשפחה מבוססת בקומאנה שבוונצואלה. היסטוריונים חלוקים באשר למוצאה של משפחתו. יש הסבורים כי הוא מצאצאיו של מושל קובה הצרפתי-פלמי שארל דה סוקרה, ויש הטוענים כי הוא צאצא למשפחת צוקר היהודית.
בהיותו בן 16 הצטרף סוקרה למאבק לעצמאות מדינות דרום אמריקה. הוא הוכיח כישורים צבאיים גבוהים, ומונה לקולונל בשנת 1817 ולבריגדיר גנרל בשנת 1819, והוא בן 24 בלבד.
ב-1821 עמד סוקרה בראש הכוחות ששחררו את קיטו, וב-6 באוגוסט 1824 שוחררה גם חונין. ניצחונו של סוקרה בקרב איאקוצ'ו ב-9 בדצמבר אותה שנה הבטיח למעשה את שחרורן של פרו ושל אלטו פרו, שהפכה עם שחרורה לבוליביה, והיה אקורד הסיום במאבק העצמאות. כהוקרה, ניתן לו העיטור הגבוה ביותר האפשרי - "המרשל הגדול של איאקוצ'ו". ביטוי נוסף להערכה הגבוהה לה זכה, ניכר בכך שסימון בוליבר בעצמו התפנה לכתוב עבורו ביוגרפיה קצרה ומחמיאה.
ב-1826 נבחר סוקרה לנשיא בוליביה, אך התפטר כעבור שנתיים, כאשר החלה להתפתח תנועת מחאה נגד בוליבר ואנשיו ונגד החוקה שהוא עצמו ניסח.
הוא עזב לקיטו, ובעידודו של בוליבר נבחר לנשיא הקונגרס של רפובליקת קולומביה הגדולה. ב-1829 הצטרף למשלחת שנועדה לסכל את השאיפות הבדלניות של ונצואלה, שהייתה אז חלק מקולומביה הגדולה. כישלון המשלחת הגדיל את אכזבתו מהפוליטיקה. לאחר התפטרותו של בוליבר ב-1830 החליט לפרוש באופן סופי מהחיים הפוליטיים. בדרכו מבוגוטה לקיטו נורה ממארב ומת.
פרטי ההתנקשות שנויים במחלוקת, ויש תאוריות שונות לגבי נסיבותיה והעומדים מאחוריה, על אף שנאשמים בפרשה נשפטו והוצאו להורג. יש הסבורים כי ההתנקשות נועדה להותיר את בוליבר ללא יורש ברור.
על שמו של סוקרה נקראו הבירה החוקתית של בוליביה, מחוזות בקולומביה ובוונצואלה, כמו גם המטבע ששימש את אקוודור עד שנת 2000.
מסיב ווייזמיז הוא שרשרת הרים במזרח קנטון ואלה שבדרום שווייץ והוא המסיב המזרחי ביותר באלפים הפניניים.
מסיב ווייזמיס הוא רכס הרים צפון-דרום באורך של 12 ק"מ וברוחב של 8 ק"מ. הוא מקביל למסיב מישבל וביחד איתו הם תוחמים את עמק סאס. הרכס מפריד בין עמק סאס ממערב ועמק סימפלון ממזרח.
הפסגות הבולטות במסיב הן בוסהורן (3268 מ'), פלטשהורן (3993 מ'), לגנהורן (4010 מ'), ווייזמיז (4023 מ'), מעבר זישברגן (3268 מ'), פוטיינהורן (3567 מ') ופוטיינגרט שנמצאת על גבול שווייץ-איטליה (3656 מ').
SummitPost
תג מחיר הוא תווית המוצמדת למוצר העומד למכירה ומציגה את מחירו.
לסימון שיטתי של תג מחיר על מוצרים רבים משמש "אקדח מחירים" - מכשיר שניתן לציין בו מחיר, וכל הפעלה שלו מדביקה תג שבו נקוב מחיר זה על מוצר אחד. במכירה של מוצרים, כגון ירקות, שבהם הצמדה של תג מחיר לכל מוצר אינה מעשית, מוצב תג המחיר על הדוכן שבו נמכרים המוצרים.
חובת סימון מחירים בדרך זו או אחרת, למשל בסימון על המדף, קיימת במידה מסוימת במדינות רבות. אולם חובה גורפת של שימוש בתג מחיר על כל מוצר נהוגה כמעט רק בישראל. במדינות אחרות בהם הייתה נהוגה חובת שימוש בתג מחיר, ניתנו הקלות לחנויות שענו על תנאים שונים, כמו שימוש בעזרים אלקטרוניים להצגת מחירים או שנמצאו בביקורת שהמחירים אצלם היו ברמת דיוק סבירה. במרץ 2011 ביטלה מישיגן את חובת השימוש בתג מחיר על כל מוצר, בהמלצת מושל המדינה, אשר טען שהחוק מיושן, בלתי יעיל וגורר מחירים גבוהים יותר לצרכנים.
תג המחיר מציג את המחיר בצורה גלויה, הניתנת לקריאה על ידי אדם, אך פעמים רבות אינו משמש את הקופה, שבה מזוהה המחיר לפי קוד המוצר, ובפרט באמצעות ברקוד. לפיכך נוצר לעתים חוסר התאמה בין המחיר שהוצג לקונה בתג המחיר ובין המחיר שנרשם בקופה לפי קוד המוצר.
מחקר שנעשה באזור מפגש המדינות ניו יורק, ניו ג'רזי וקונטיקט בארצות הברית מצא שהמחירים בחנויות בהם יש חובת סימון מוצרים גבוהים בכ-20-25 סנט למוצר כך שהמחירים גבוהים בכ 8-9.6% באזורים בהם נהוגה חובת סימון מוצרים. עלות זאת לצרכן גבוהה בסדר גודל מהתועלת האופטימית ביותר מהשימוש בתגי מחיר על כל מוצר, כך שהצרכן ככל הנראה ניזוק מחובת סימון מוצרים בתגי מחיר.
סעיף 17ב לחוק הגנת הצרכן קובע חובה של הצגת מחיר למוצר:
(א) עוסק המציע, המציג או המוכר טובין לצרכן יציג על גביהם או על גבי אריזתם את מחירם הכולל.
(ב) הצגת המחיר כאמור בסעיף קטן (א) תהיה -
(1) של המחיר הכולל בלבד, ורק במטבע ישראלי;
(2) במקום הנראה לעין, בספרות ברורות וקריאות.
(ג) הוראות סעיפים קטנים (א) ו-(ב) יחולו גם על טובין המוצגים על ידי עוסק לראווה בכל דרך שהיא, באופן הנותן יסוד להניח שהטובין, או טובין הדומים להם, מוצעים על ידיו לצרכן למכירה.
(ד) המחיר המחייב של טובין יהיה המחיר שהוצג עליהם בהתאם להוראות סעיף זה, אף אם מחירם בקופה גבוה מהמחיר האמור.
בתקופה של שינויי מחיר תכופים עקב אינפלציה, וכן בעקבות שינוי שיעור המע"מ, המצריך שינוי כל תגי המחיר, נגרמת לסוחרים טרחה רבה. עקב כך קיימת בקרבם התנגדות לחובת סימון המחירים.
בהשאלה משמש המושג "תג מחיר" לציון עונש שיוטל על אויב עקב מעשה מלחמה או טרור שביצע. דוגמה: בעקבות מתקפת הטרור בדרום ישראל אמר שר הביטחון, אהוד ברק: "יהיה תג מחיר על האירוע הזה". בקרב הימין הקיצוני בישראל מתקיימת דרך פעולה הקרויה "תג מחיר", שבמסגרתה נערכות פעולות אלימות נגד פלסטינים ונגד משטרת ישראל וצה"ל.
ליאור זוהר זרחין (נולד ב-20 בדצמבר 1965) הוא שחקן ומדבב ישראלי.
ליאור זוהר נולד וגדל בטבריה. אחיו הקטן של שמי זרחין. ב-1990 סיים 3 שנות לימוד משחק בבית הספר לאמנויות הבמה "בית צבי", לצד איה שבא, דוד קיגלר, ליליאן ברטו, רפי ניב ושמוליק יפרח. במהלך לימודיו זכה במלגות שונות. השתלם בסדנת Broadway musical project באוניברסיטת תל אביב, בשיתוף עם בית הספר ג'וליארד בניו יורק (1996-1997).
ליאור זוהר אבא לילד מהבמאית והשחקנית איה שבא. מתגורר בתל אביב
בתיאטרון הבימה: ב-1990 גילם את רוי רסטון בהצגה "עסק משפחתי" מאת אלן אייקבורן שביים עמרי ניצן.
בתיאטרון אורנה פורת לילדים ולנוער: ב-1990 שיחק בהצגה "מהיום שמך שרה" שכתבו פולקר לודוויג ודטלף מישל וביים אגמונט אלשנר. ב-1992 שיחק בהצגה "חופשה שכזאת" שכתבו תלמה אליגון ומיכל ורד וביימה חגית רכבי ניקוליבסקי, ובהצגה "הילדה שאני אוהב" שכתבה וביימה חגית רכבי ניקוליבסקי. ב-1995 גילם את ראנם בהצגה "שרה גיבורת ניל"י" מאת דבורה עומר שביים איציק ויינגרטן. "ססגוניה".
ב-1991 שיחק במחזמר "שיער" שביים צדי צרפתי בהפקת טלית הפקות.
בתיאטרון הקאמרי: ב-1991 גילם את פרדי בהצגה "פיגמליון" מאת ברנרד שאו שביימה טל רובינשטיין. ב-2010 גילם קזבקי ולאברנטי בהצגה "מעגל הגיר הקווקזי" מאת ברטולט ברכט שביים אודי בן משה. ב-2011 שיחק בהצגה "קומדיה של טעויות" מאת שייקספיר שביים משה קפטן. ב-2012 גילם את שפיגל במחזמר "קזבלן" שעיבדו יואל זילברג ויגאל מוסינזון וביים צדי צרפתי. מגלם את הרבי (לסירוגין עם דויד בילנקה) במחזמר "כנר על הגג" מאת ג'וזף שטיין שביים משה קפטן. ב-2015 שיחק בהצגה "חולה אהבה בשיכון ג'" מאת שבי גביזון שביימה עדנה מזי"א.
בתיאטרון הספרייה: ב-1991 גילם את פופוצ'נקו בהצגה "הלוויה חורפית" מאת חנוך לוין שביים אורי פסטר. ב-2005 גילם את אהרן הכהן במחזמר "משה" שכתב דודו טופז וביים משה קפטן. ב-2009 גילם את דאדי וורבאקס במחזמר "אנני" מאת תומאס מייהן שביים אעלן שטורם. באותה שנה גילם את בני, קצין בית הסוהר, בהצגה "לצאת מכאן" מאת מרשה נורמן שביים אילן שטורם.
בתיאטרון העממי של אברהם דשא (פשנל): ב-1996 גילם את הרטפורד במחזמר "בן המלך והעני]" מאת ירון כפכפי שביים מישה לוריה.
ב"נאווה הפקות": ב-1997 שיחק בהצגה "דגדוגים של זהב" מאת דתיה בן דור שביים רפי ניב בראשית שנות האלפיים שיחק בהצגה "מר זוטא ועץ התפוחים" שכתב צביקה קורמן (ע"פ ספרה של אורית רז) וביימה דניאלה מיכאלי. בשנת 2000 שיחק במחזמר "למשל שועל" מאת חמוטל בן זאב. שיחק בהצגה "מפולת שביים צביקה קורמן. שיחק בהצגה "קסם המוזיקה" שביים יקי מחרז.
ב-1998 השתתף במופע "שירים לתמיד" שביים ישראל גוריון בהפקת "המון הפקות".
ב-1999 גילם את קורפיראק במחזמר "עלובי החיים" מאת אלן בובליל וקלוד-מישל שנברג שביים טים סאפל שעלה במשכן לאמנויות הבמה.
בתיאטרון אנסמבל הרצליה: ב-2002 השתתף במועדון אימפרוביזציה שהעלה ערבי אימפרוביזציה בהנחיית שלום קינן
ב-2004 גילם את מר פיליפס במחזמר "האסופית" שביים עופר שפריר בהפקת "ציפי מייזלר הפקות"
בתיאטרון המדיטק: ב-2005 גילם את החתול במחזמר "פינוקיו" שעיבד אפרים סידון וביים משה קפטן
ב-2006 שיחק במחזמר "כמו בסרט" מאת שלומי מושקוביץ שביים משה קפטן.
בתיאטרון גבעתיים: ב-2007 גילם את קריסיפוס הסוחר בהצגה "לשכוח את הרוסטראטוס" מאת גרגורי גורין שביים מיכאל קייט.
ב-2008 שיחק בהצגה "סיפורי החיות של סבא טוביה" שכתבו עופר שפריר ואירית גבעול וביים עופר שפריר. ב-2007 שיחק ב"פסטיבל סבא טוביה" שביים עופר שפריר.
בתיאטרון בית ליסין: ב-2008 גילם את מר סאוורברי במחזמר "אוליבר!" מאת ליונל בארט שביים משה קפטן בהפקת קרן אור הפקות - יריב יפת, בימות & לאן.
בתיאטרון מופע: ב-2008 גילם את סייקס בהצגה "אוליבר" שכתבה וביימה גליה בארי. ב-2009 שיחק בהצגה "מגש הכסף" שכתבה וביימה גליה בארי. ב-2010 שיחק בהצגה "גלילאו גליליי" שכתבה וביימה גליה בארי. ב-2011 שיחק בהצגה "דמעות של אריה" מאת גליה בארי שביים רועי שגב.
ב-פסטיבל תיאטרונטו: ב-2009 זכה במקום הראשון על הצגת היחיד "הבן של יעקב" מאת גליה בארי שביימה שרית וינו-אלעד.
ב-2007 ביים את ההצגה "מדריך נשים לתוהו ובוהו" מאת סינתיה היימל בסטודיו לאמנויות הבמה - תיאטרון חולון.
ב-1998 גילם את זמר בסדרה "עשרים פלוס" שכתבו מירב בן-גוריון, רונית ויס ברקוביץ ועידו בורנשטיין וביימו יעל גרף, שירלי שטרן ואריה בן ציון. בשנת 2000 גילם תפקיד אורח בסדרת הטלוויזיה "האישה האחרת" שכתבו נועה ארד ברנר, מירב בן-גוריון, צביקה קרצנר ועמית ליאור וביימו אורי ענבר ושמי זרחין. ב-2008 שיחק תפקיד אורח בסדרה "המקום" שכתבו שלמה משיח ושני מלמד וביימו יצחק שאולי ואבי כהן. שיחק בסדרת הטלוויזיה "קשר משפחתי". הופיע בפינת הסטנדאפ בתוכנית "יאיר לפיד".
ב-2009 גילם את החיפושית ואת צבי הצב בסדרה "טובי דובי" ששודרה בערוץ הופ! וגילם את ג'רי בסדרה "פולישוק" שכתב וביים שמואל הספרי.
ב-1996 דיבב את רקס בסרט "צעצוע של סיפור", ואת המספר בסדרת הטלוויזיה "הדובון הקטן". ב-1998 דיבב את צ'יאן-פו בסרט "מולאן". ב-1999 דיבב את טנטור בסרט "טרזן". ב-2000 דיבב את בוסטר ואת רקס בסרט "באז שנות אור ממפקדת הכוכב: ההרפתקה מתחילה", ואת רקס בסרט "צעצוע של סיפור 2". ב-2001 דיבב את רקס בסרט "מפלצות בע"מ". ב-2002 דיבב דמויות שונות בסדרה "הובוס - ספר הקסמים הגדול". ב-2002 דיבב את גאס בסרט "סינדרלה 2: חלומות מתגשמים", ואת הדחליל בסדרה "ממפי הפילון". ב-2003 דיבב את בר-דג בסרט "מוצאים את נמו" וב-2016 חזר לדבב את מרלין (בר-דג) בסרט מוצאים את דורי (דוגי). ב-2005 דיבב את צ'יאן פו בסרט "מולאן 2". ב-2006 דיבב את סקאל בסרט "מפלצת של בית". ב-2007 דיבב את אמיל בסרט "רטטוי". ב-2008 דיבב בסרט "מדגסקר 2". ב-2010 דיבב מקרר בסרט "אסטרו בוי". ב-2010 דיבב את רקס בסרט "צעצוע של סיפור 3". ב-2011 דיבב את קלינקר בסרט "רנגו". ב-2012 דיבב בסרט "מדגסקר 3". ב-2013 דיבב את פרייבט בסדרה "הפינגווינים ממדגסקר". ב-2013 דיבב את סקווישי בסרט "בית ספר למפלצות". ב-2014 דיבב את פרייבט בסרט "הפינגווינים ממדגסקר".
ב-1994 הקליט את שירו "מאחורי המשקפיים", שנכלל באלבום האוסף הרביעי מסדרת "קיצור תולדות האינדי בעיר" שערך המוזיקאי ספי כרמל.
ב-1998 כתב והלחין את השיר "אולי טוב לו" מתוך הסרט "מסוכנת" שכתב וביים שמי זרחין.
כתב והלחין את השירים "כשאתה בהיי", "כמו רוח", "מה שיהיה" שביצעה שרית וינו אלעד.
ליאור זוהר, בפרויקט "אישים" לתיעוד היצירה הישראלית
ליאור זוהר, במאגר הידע העברי לקולנוע ישראלי ועולמי "אידיבי"
מילים לשירים של ליאור זוהר, באתר "שירונט"
נשיאת מטרייה בשבת היא סוגיה בהלכה הנתונה למחלוקות בין פוסקים רבים בספרות השו"ת. יש הסבורים שיש בנשיאת המטרייה בשבת איסור הנובע ממלאכת בונה, ואילו אחרים אינם רואים בכך אותו המקרה, ולכן מתירים.
הבעיה בנשיאת מטרייה בשבת נעוצה באיסור מלאכת בונה שהיא אחת מל"ט המלאכות האסורות בשבת ושמקורה מצוי במלאכת בניית המשכן המוזכרת בספר שמות. אחת התולדות הנובעות ממלאכת הבונה היא בניית אוהל. התורה מתייחסת באיסור זה לעושה אוהל קבוע, ואילו בתלמוד קיימת התייחסות מפורשת גם לעושה אוהל ארעי. מכאן התחיל להתהוות הדיון ההלכתי האם יש בבחינת נשיאת מטרייה אוהל ארעי או לא.
הפרשנים חלוקים באשר למקורו של האיסור התלמודי בעשיית אוהל ארעי בשבת. שתי הגישות המרכזיות הן של הרמב"ם ושל הרי"ף. לדעת הרי"ף נראה שמקור האיסור הוא בתורה. מנגד, הרמב"ם כתב שאיסור זה הוא מדרבנן. עם זאת הן הרי"ף והן הרמב"ם לא התייחסו בנשיאת מטרייה בפסיקתם, אלא לעשיית אוהל באופן כללי. מקור האיסור ההלכתי הוא משמעותי לקביעת מידת החומרה שיש לייחס לאיסור. מסיבה זו פרשנים שקיבלו את דעת הרי"ף באשר למקור האיסור, נטו להחמיר עם פסיקתם מתוך הבנה שאי שמירתו עלול להיות עבירה על המצווה בתורה.
תשומת לב מיוחדת ניתנת במספר פסיקות באשר לעצם פתיחת המטרייה. אם המטרייה נפתחה בערב שבת, נוצר בידול בין עשיית אוהל ארעי בשבת ובין נשיאתו. בהפרדה זו ניתן דגש פחות על השאלה הכללית יותר באשר להיות המטרייה אוהל ארעי, וכובד המשקל עובר אל השאלה לפיה האם ניתן לשאת את המטרייה בשבת בהנחה שהיא אכן כאוהל ארעי. הפתיחה עצמה של המטרייה מתבססת על ההיתר שמצוי בשולחן ערוך לפתוח כיסא של פרקים שלא נחשב לעשיית אוהל.
הדיון בנושא פתיחת המטרייה בשבת החל לראשונה להופיע בספרות השו"ת במאה ה־18 על ידי רבי דוד חיים פארדו בוונציה. עיקר הדיון התקיים מימיו של פארדו ועד לפוסקים במאה העשרים. דעות הפוסקים נחלקות לרוב בין היתר ואיסור הנשיאה בשבת, אך עם זאת ישנן פסיקות בהן יש הבחנה בין פתיחת המטרייה בשבת ובין נשיאת מטרייה שנפתחה בערב שבת.
רבי דוד פארדו היה הראשון לעסוק בסוגיית נשיאת המטרייה. בספר השו"ת מכתם לדוד אסר לפתוח מטרייה בשבת ולשאת אותה כדי להגן מפני הגשמים, מפני שהעושה כן הוא כעושה אוהל ארעי. ר' פארדו קיבל את סברת הרי"ף שהאיסור מקורו בתורה, ולכן הדגיש שיש לאסור זאת ביתר שאת. טענה נוספת המחזקת את השקפתו הביא מתוך פסיקתו של הרמב"ם בה קבע שאסור לחבוש בשבת כובע ששוליו קשים ורחבים טפח אחד או יותר, והעושה כן כאילו עשה אוהל ארעי בשבת.
הרב יחזקאל לנדא, מגדול פוסקי ההלכה במאה ה־18 כתב בספרו הנודע ביהודה, שיש לאסור פתיחת מטרייה בשבת מפאת עשיית אוהל ארעי. הוא גם התייחס לנשיאת מטרייה שהייתה פתוחה עוד מערב שבת. לנדא קבע שלכאורה יש מקום לומר שאף על פי שאדם הנושא אותה בשבת לא נחשב כמי שעושה אוהל בשבת, אך קיים יסוד שייראו בו כעושה אוהל בשבת ולכן אסר אפילו על נשיאת מטרייה שנפתחה ערב שבת בשל מראית העין, כדי שהרואה אדם כזה לא יחשוד שפתח אותה ביום השבת עצמו.
הרב לנדא, שהיה רבה של העיר פראג, סיים את דבריו בסיפור שהמחיש את הצורך שיש בנשיאת המטרייה ביום שבת וביכולת לאכוף איסור שכזה: "וכאשר הובאה מטריה זו למדינתינו, התחילו אנשים רבים לנהוג להקל לעצמם לנושאה בשבת, ותיכף ומיד מחיתי על זה בכל תוקף, ודרשתי ברבים בבית הכנסת, והודעתי להם חומר האיסור שבדבר, כך שאני חושש לאיסור סקילה, לפי דעת הרי"ף הנ"ל, ומאז התחילו רוב העם להזהר בדבר".
הרב עובדיה יוסף עסק בשו"ת יחוה דעת בנשיאת המטרייה בשבת בצורה מעמיקה תוך אזכור של פוסקים רבים לפניו שהתייחסו לנושא. בסוף הדיון סיכם: "אסור לפתוח מטריה ולנושאה עליו בשבת להגן מפני הגשמים. ואפילו היתה פתוחה מערב שבת יש לאסור לנושאה עליו בשבת. ומכל שכן במקום שאין עירוב ברשות הרבים כדת, שבודאי שיש לאסור בהחלט נשיאת המטריה בשבת, לכל הדעות. והמזהיר והנזהר, ירבה שלומם כנהר." (יחוה דעת, סימן מג)
החת"ם סופר שפעל במרכז אירופה חלק על הנודע ביהודה וכתב שרוב האנשים במדינתו נוהגים להקל לשאת את המטרייה בשבת משום שאין זה אלא בניין לשעה. נראה שהוא גם חולק בכך על התלמוד הירושלמי שמציין שבניין לשעה דינו בניין.
בשל היותו של החת"ם סופר הפוסק המרכזי שהתיר נשיאת מטרייה בשבת, פוסקים מאוחרים ממנו שהתירו את הנשיאה נסמכו על דבריו. לעומתם, מי שרצו לאסור הביאו את דבריו כתמצית הסיבות להיתר וחלקו עליהם. כך רבי מאיר שמחה הכהן מדווינסק שנסמך גם הוא על דברי התלמוד הירושלמי, ציין שאין הוא רואה סתירה בינו ובין הכתוב בתלמוד הבבלי. בנוסף, כתב רבי מאיר שמחה מדווינסק שכבר פשט איסור נשיאת המטרייה במדינתו והעושה כן נחשב לפורץ גדר, ולכן אין להקל בזה.
רכיבה על אופניים בשבת
מלאכות שבת
פסיקת הלכה
שאלות ותשובות יחוה דעת, סימן מג, הרב עובדיה יוסף
שאלות ותשובות חזון איש, סימן נב אות ו'
נשיאת מטרייה לפי דעת עובדיה יוסף באתר ההלכה היומית
פורום בחדרי חרדים
הרב יובל שרלו באתר כיפה
באתר מורשת מאת הרב יוסף אלנקווה
הרב אברהם יוסף באתר מורשת
שו"ת בנושאים שונים הקשורים במטריה - ישיבת כיסא רחמים
סורינאם (בהולנדית: Suriname)
האם התכוונתם ל...
ויליאם גולדמן (באנגלית: William Goldman; נולד ב-12 באוגוסט 1931) הוא סופר, מחזאי ותסריטאי יהודי אמריקאי.
גולדמן גדל במשפחה יהודית בפרבר ליד שיקגו, קיבל תואר ראשון באוברלין קולג' ב-1952 ותואר שני באוניברסיטת קולומביה ב-1956. במשך שנים רבות התרחק גולדמן מאחיו, המחזאי ג'יימס גולדמן, עד למותו של האחרון ב-1998.
גולדמן פרסם חמישה רומנים והפיק שלושה מחזות בברודוויי לפני שהחל לכתוב תסריטים. בכמה מהרומנים שלו השתמש יותר מאוחר כבסיס לתסריטים שכתב. בשנות השמונים כתב סדרה של זיכרונות שהתייחסו לתקופת עבודתו המקצועית בברודוויי ובהוליווד. בתקופה זו עיבד את ספרו "הנסיכה הקסומה" למסך הגדול, דבר שסימן את חזרתו לכתיבת תסריטים. הוא הוזמן לעתים קרובות כ"רופא" לא מוסמך לתסריטים בעייתיים.
גולדמן זכה בשני פרסי אוסקר עבור התסריטים ל"קיד וקאסידי" ו"כל אנשי הנשיא" ובשלושה פרסים נוספים על מפעל חיים. כמו כן זכה בשני פרסי אדגר על התסריט הטוב ביותר לסרט "הרפר" ב-1967 ולסרט "קסם" (שעובד מהרומן שלו) ב-1979. התפרסם גם כמחבר הספרים והתסריטים של "איש המרתון" ו"הנסיכה הקסומה".
ב-1977 כתב את התסריט לסרט המלחמה גשר אחד רחוק מדי.
גולדמן היה נשוי לאלינוי ג'ונס עד גירושיהם ב-1991. לשניים יש שתי בנות.
ויליאם גולדמן, במסד הנתונים הקולנועיים IMDb (באנגלית)
הספרים של ויליאם גולדמן, באתר סימניה
דב אהרונוב (נולד ב-10 בפברואר 1938 בקריית חיים) הוא מתמטיקאי ישראלי ופרופסור אמריטוס בפקולטה למתמטיקה בטכניון. תחום מחקריו הוא אנליזה מרוכבת, הכולל את תורת הפונקציות הגאומטריות (geometric function theory), משוואות דיפרנציאליות רגילות, מערכות דינמיות, אריזה של "עיגולים" (כדורים במספר ממדים), ותחומי אינטגרציה (quadrature domains), שבה היה מפורצי התחום.
הוריו, הלל ודולה אהרונוב. אביו הגיע לארץ מהעיר דניפרופטרובסק באוקראינה. אמו עלתה בגיל 16 מליטא ובארץ עבדה במסגרת "גדוד העבודה". אביו עבד כל חייו בבית חרושת "שמן" כמנהל עבודה ואמו הייתה עקרת בית. דב ניגן במשך שנים רבות בילדותו בכינור, אולם בגיל 18 החליט לבחור בכיוון המדעי.
את לימודיו האקדמאים החל כעתודאי בטכניון, בחיפה. סיים תואר ראשון במתמטיקה בשנת 1960. שירת כממלא מקום קצין במטה הכללי ואחר כך עבר לחיל הים בחיפה, במטרה להמשיך לתואר שני בטכניון. בחיל היה בין האחראים על עבודות המיחשוב הקשורות בשיפוץ הצוללת "תנין". הוא סיים תואר שני בשנת 1963 וקיבל תואר דוקטור בשנת 1967, בהנחייתו של פרופסור אלישע נתניהו. נושא עבודתו: "נגזרות השוואתיות ופונקציות פשוטות". עשה פוסט דוקטורט באוניברסיטת מרילנד ואחר כך הצטרף למחלקה למתמטיקה בטכניון. בשנת 1972 מונה לפרופסור חבר ובשנת 1978 פרופסור מן המניין. בשנת 1989 מונה לעמוד בראש הקתדרה למתמטיקה בטכניון על שם רג' ואוה דונר. בשנת 2006 יצא לגמלאות.
ביחד עם המתמטיקאי האמריקאי הרולד שפירא פיתח במשך עשרות שנים את התאוריה של תחומי אינטגרציה (quadrature domains). מאמרם, "Domains on which analytic functions satisfy quadrature identities", משנת 1976 שפורסם בJournal d'Analyse Mathématique נחשב לפורץ הדרך בתחום. היה מנחה דוקטורט של ארבעה תלמידים, פרופסור דאוד בשותי, גילה פרוכטר, פרץ רונן ולביא קרפ, וכן מנחה המגיסטרט של פרופ' אדריס תיתי. אהרונוב פרסם כ-58 מאמרים אקדמיים בכתבי עת מתמטיים.
בשנת 1972 הוענק לו פרס רוזנבלום על עבודת מחקר בטכניון. בשנת 1992 הוענק לו פרס מהלר למתמטיקה.
אחיו, יקיר אהרונוב, הוא פרופסור לפיזיקה באוניברסיטת תל אביב. דב הוא אב לשלושה ילדים. בנותיו, דורית אהרונוב, היא מרצה למדעי המחשב באוניברסיטה העברית ועינת אהרונוב, פרופסור למדעי כדור הארץ באוניברסיטה העברית. לאחר פרישתו לגמלאות התפנה לכתיבה ופרסם מאות כתבות בנושאים הקשורים לילדותו בקריית חיים, וכן בנושאים הקשורים למדינה ולחברה.
על דב אהרונוב באתר מכללת בראודה
Packing of complex spheres
תחנת הרכבת חולון-וולפסון היא תחנת רכבת במסילת הרכבת תל אביב - בני-דרום.
התחנה ממוקמת בין חולון ליפו בין נתיבי כביש 20 (בדומה לתחנות תל אביב). התחנה הוקמה במחלף וולפסון, כששתי המסילות עוברות במפלס התחתון שלו - בגובה הכביש המהיר.
בתחנת חולון-וולפסון קיים חניון לרכב דו-גלגלי בלבד. פרט לכך, קיימת נגישות לעצירה, הורדת/איסוף נוסעים במקום.
ב־22 בספטמבר 2008, פרסמה רכבת ישראל מכרז לביצוע עבודות התשתית להקמת התחנה. בדצמבר 2008 זכה הקבלן אשר גרין במכרז לבניית תחנת וולפסון ולביצוע קטע מסילה במסגרת הקו מתל אביב למערב ראשון לציון. היקף העבודות נאמד ב-53 מיליון ש"ח.
התחנה החלה לפעול ב-25 בספטמבר 2011. על פי הערכות רכבת ישראל, מספר הנוסעים שישתמשו בתחנת וולפסון צפוי לעמוד על כ-750 אלף ב-2011, 980 אלף ב-2012 וכ-1.3 מיליון ב-2013. זאת מתוך כלל הנוסעים בקו העתידי, הצפוי לעמוד על כ-8.5 מיליון ב-2011 ו-13.8 מיליון בשנת 2013.‏
בשעות השיא עוצרות בתחנה שתי רכבות בשעה בכל כיוון בקו ראשון לציון משה דיין - הוד השרון, וכן רכבת אחת בשעה בכל כיוון בקו באר שבע - הוד השרון.
בשעות השפל עוצרות בתחנה שתי רכבות בשעה בכל כיוון בקו באר שבע - הוד השרון.
פרטי התחנה, באתר רכבת ישראל
מיכאל יעקובסון: חשיפת תחנות קו הרכבת החדש, 11 ביולי 2011, Xnet
מחדל התחנה
פולמוס המשיחיות בחב"ד הוא ויכוח בין הזרם המשיחיסטי לבין הזרם המתון (הקרוי גם "הזרם המרכזי" או "הזרם האנטי-משיחיסטי") בחסידות חב"ד בשאלה האם להתייחס אל האדמו"ר הרב מנחם מנדל שניאורסון כמשיח והאם לפרסם זאת. הוויכוח החל בראשית שנות ה-90 של המאה ה-20 באחרית ימיו של הרבי, בעיקר בתקופת מחלתו, התעצם לאחר פטירתו בג' בתמוז ה'תשנ"ד (1994), ונמשך גם כיום. למרות ויכוח זה, גם בזרם המתון סבורים מרבית החסידים כי הרבי יתגלה כמשיח כשיקום לתחייה, אך סוברים שאין לעסוק בכך. במקביל, מתקיים בחסידות פולמוס גם בכך שחלק מן הפלג המשיחיסטי בחסידות מכחיש את עובדת פטירתו של הרבי.
הזרם המשיחיסטי, על פי הבנתם את דברי והוראות הרבי, רואים בהפצת אמונתם במשיחיות הרבי אידאל חשוב, שיזרז את בוא הגאולה, ומשקיעים בכך משאבים רבים באמצעי פרסום שונים ובארגון אירועים המוניים. אנשי הזרם מכריזים "יחי אדוננו מורנו ורבינו מלך המשיח לעולם ועד" לאחר התפילות, בנאומים, ההתוועדויות, בשמחות ועוד. הם מפיצים הכרזה זו גם על גבי עלונים, כיפות, סטיקרים ועוד.
סמל נוסף המזוהה עם הזרם המשיחיסטי הוא דגל משיח - דגל צהוב ובו כתר והכיתוב "משיח". סמל זה מופיע גם כסיכה לענידה על דש הבגד.
הזרם המתון בחסידות מסתייג מפעולות אלו של הזרם המשיחיסטי, וסבור כי המשיחיסטים טועים בהבנת דברי הרבי ופעולותיהם פוגעות ברצונו ומרתיעות מיהודים להתקרב לתורה ולחסידות בכלל ולחסידות חב"ד בפרט. לדעתם, כיון שהרבי התנגד בתקיפות לזיהויו ולפרסומו כמשיח, אין לעסוק בעניין זה כלל.
העיתון הרשמי והוותיק של חב"ד "כפר חב"ד", ועלון פרשת השבוע הרשמי והנפוץ "שיחת השבוע" נמנים עם הזרם המתון. לאחר פטירת הרבי, הקימו אנשי הזרם המשיחיסטי שבועון חלופי בשם "בית משיח", וכן עלון שבת בשם "שיחת הגאולה" ובהמשך עלון נוסף בשם "הגאולה מעניין ועכשווי".
הרבי לא הכריז על עצמו מעולם במפורש כעל משיח. עם זאת, בשיחותיו ניתן למצוא אמירות המתפרשות על ידי חוקרים ורבים מהחסידים כרומזות לכך שהוא המשיח. כך למשל הזכיר בשיחותיו ובכתביו מספר פעמים את מאמר חז"ל אודות המשיח, "מנחם שמו" (שמו הפרטי של הרבי היה מנחם). דוגמה לכך היא כשאיחל שמשיח 'יבוא מיד', ופירש את ראשי תיבות של המילה 'מיד' תוך אזכור שמו כמשיח בהמשך לשמות אדמו"רי חב"ד הקודמים: "לפי סדר הקירבה אלינו משיח (מנחם שמו) יוסף יצחק ודובער". בכמה הזדמנויות התייחס הרבי לחותנו כנשיא הדור וכמשיח ולעצמו כממלא מקום חותנו, ואף אמר פעמים רבות שנשיא הדור הוא "משיח צדקנו". כמו כן הרבי עודד שירת "יחי אדוננו... מלך המשיח..." במהלך תקופת מחלתו, ואף אישר להדפיס לאחר שמו את התואר 'מלך המשיח' בספר שנדפס בתקופה זו.
האמונה במשיחיותו של הרבי אינה נחלת הזרם המשיחיסטי בלבד. גם בזרם המתון מאמינים רבים שהרבי הוא המשיח ושהוא עתיד לקום לתחייה ולהוביל את הגאולה, הם מסתמכים על מקורות תורניים שלדעתם תומכים בכך. כך למשל, אחד הרבנים הבולטים בזרם המתון, הרב יואל כהן, סבור כי אין ספק שהרבי עתיד להיות המשיח, וזאת מנימוקים רוחניים, אולם אין חיוב הלכתי להאמין בכך, ודאי לא לאחר פטירתו. עוד הוא מוסיף, כי אין מקום לנהל תעמולה על כך, לא בתוך חב"ד ולא מחוצה לה.
לעומת זאת ישנם רבנים בזרם המתון הסוברים שלאחר שהרבי נפטר התברר שהוא לא יהיה המשיח, ושלא ניתן להביא ראיה לכך שהרבי הוא המשיח ממקורות תורניים, שכן כדברי הרמב"ם בנושא זה "וכל אלו הדברים וכיוצא בזה, לא ידע אדם איך יהיה עד שיהיה.".
חלק מהזרם המתון הסבורים שהדברים המשיחיים שאמר הרבי אודות 'נשיא הדור', מכוונים לחמיו, ולעצמו התייחס הרבי רק כנציג של חמיו בעולם הזה הגשמי. הם מתבססים בין השאר על עדותו של מזכיר הרבי, הרב לייבל גרונר, שלפיה לאחר שפורסם בעלון "שיחת השבוע" בשנת 1991, בעקבות דברי הרבי בהתוועדות, שהרבי הוא נביא, אמר לו הרבי: "מה הם כותבים?! וכי דיברתי על עצמי?! והלוא דיברתי על חותני!". לפי גישה זו, יש מסבירים את יחסו של הרבי לפרסומו כמשיח, בכך שרצה שהציבור יעסוק בנושא המשיח. הם מזכירים סיפור שלפיו בשנת תש"ב פרסם האדמו"ר הקודם, הרב יוסף יצחק, את המשפט "לאלתר לתשובה לאלתר לגאולה" (שמשמעותו: "מיד לתשובה, מיד לגאולה"). הרב מנחם מנדל אמר לחמיו שבעקבות הלהט בנושא זה יש הרואים אותו כמשיח, והרב יוסף יצחק ענה שלא משנה מה יגידו, העיקר שידברו על המשיח.
בשנת תשנ"א (1991) לאחר קריאת הרבי "עשו כל אשר ביכולתכם", נערכה אספה בכפר חב"ד, שבסיומה כתב הרב אשכנזי 'פסק דין', שבו נכתב בין היתר "באנו בזה בפסק דין ברור שהגיע זמן הגאולה אשר בו יתגלה הרבי תיכף ומיד כמלך המשיח".
בשנת תשנ"ח, יזמו חסידים מהזרם המשיחיסטי כתיבת פסק הלכתי הקובע שהרבי מחב"ד הוא מלך המשיח, ושיש לו "דין נביא". על הפסק חתמו למעלה משלוש מאות רבנים, כולל רבים שאינם חסידי חב"ד, ובהם אדמו"רים, רבני מדינות וערים ודיינים.
במשך שנים במספר הזדמנויות במהלך כהונתו כאדמו"ר, דיבר הרבי בתקיפות נגד פרסומו כמשיח, וטען כי פרסום זה מרחיק יהודים מחסידות חב"ד ומיהדות בכלל, והוא אף רואה זאת כמלחמה אישית נגדו.
עם זאת, הזרם המשיחיסטי סבור כי דעתו של הרבי השתנתה בשנות חייו האחרונות, בתהליך הדרגתי שהחל בתחילת שנות ה-90. המשיחיסטים מסתמכים על התבטאויות שונות בהם רמז לדעתם על משיחיותו, ועל מקרים שונים בהם הרבי עודד ובירך על פעולות הקשורות בפרסום זהותו כמשיח. לטענתם, זו ה'משנה האחרונה' שלו והיא מבטלת את ההסתייגויות שביטא בעבר.
אחת מהנקודות העיקריות בפולמוס, הוא היחס לתגובותיו של הרבי בתקופת מחלתו. אלו כוללות עידוד שירת ה"יחי" במשך כשנה וחצי וכן תשובות שונות שנתן (באמצעות תנועות ראש) ובהן עודד את פרסום משיחיותו. אנשי הזרם המשיחיסטי סוברים שזו הוכחה נוספת לכך שחל שינוי בעמדתו של הרבי, והתגובות מפורשות על ידם כאישור פומבי של הרבי לפרסום האמונה כי הוא המשיח.
הזרם המתון מסתייג מהבאת הוכחות ממעשים ותגובות של הרבי מתקופת מחלתו. לדעתם, לא מתקבל על הדעת שדווקא בתקופת מחלתו החליט הרבי להכריז שהוא המשיח. לדעתם יש להסביר את עידוד שירת ה"יחי" בדרכים אחרות, כמו הרצון לעודד את רוחם של החסידים בשעה קשה, או שהרבי הצטרף לשירה כתפילה וכהבעת משאלה בלבד. הזרם המתון סבור שלא חל שום שינוי בעמדתו של הרבי לפני מחלתו, ולכן גם כיום, המפרסם את הרבי כמשיח פועל בניגוד לדעת הרבי וגורם נזק לחסידות חב"ד.
הרב יואל כהן מגדולי הרבנים והמשפיעים בחסידות חב"ד, היה מיוצרי הזרם המשיחיסטי ותמך בפרסום הרבי כמשיח. לאחר הפטירה הצהיר שטעה והתייצב נגד הזרם המשיחיסטי, בטענה שהזרם המשיחיסטי מסלף את תורתו של הרבי.
ברובן של הקהילות היהודיות התייחסו בביטול לטענה שהרבי מחב"ד הוא המשיח. היו רבנים שאף ראו בשלילה את הפעילות המשיחית, ויצאו נגדה בפומבי. המפורסם מביניהם הוא הרב שך, שכבר בתחילת שנות ה-80, כאשר פתחה חב"ד בקמפיין 'היכונו לביאת המשיח', פתח במערכה אישית כנגד הרבי וחסידות חב"ד וכנגד זיהוי החסידים את הרבי כמשיח.
לעומת זאת, אף מחוץ לחסידות חב"ד, היו רבנים שסברו שהרבי מחב"ד היה מועמד ראוי להיות משיח. כך למשל העיד הרב שמואל אליהו בשם אביו, הרב מרדכי אליהו, שהרבי היה ראוי מאוד להיות המשיח אבל לא זכינו לכך. הרב אהרן סולובייצ'יק גם האמין כי הרבי היה ראוי להיות המשיח.
לאחר שנפטר, היו רבנים שהצהירו שהאמונה במשיחיותו של הרבי גם לאחר פטירתו עדיין לגיטימית. הרב אהרן סולובייצ'יק פרסם לאחר פטירת הרבי מודעה בעיתון ג'ואיש פרס: "בקשר לאמונה של רבים מחסידי חב”ד... שהרבי יכול עדיין להיות משיח - לאור הגמרא בסנהדרין, הזוהר, האברבנאל, כתבי האריז”ל, השדי חמד ועוד מקורות - אני לא יכול לומר שהאמונה הזאת היא דבר שמחוץ לזרם האורתודוקסי". לעומת זאת, לדעת רבנים אחרים, פטירתו של הרבי היוותה הוכחה וודאית לכך שהרבי אינו המשיח. כראיה לדבריהם הם הביאו, בין השאר, את דברי הרמב"ם, שכתב שאם יעמוד מלך מבית דוד, והוא 'בחזקת משיח', כלומר, בעל פוטנציאל להיות משיח, "אם לא הצליח עד כה או נהרג - בידוע שאינו זה שהבטיחה עליו תורה".
הרבי החל לשמש כאדמו"ר בשנת תשי"א (1951). בדרשת ההכתרה שלו, "מאמר באתי לגני", (שיחה שקיבלה מעמד של שיחת־יסוד בחסידות), התייחס הרבי לכך שהוא האדמו"ר השביעי בשושלת אדמור"י חב"ד. לדבריו, נגזר על הדור השביעי, שהוא כנגד ספירת המלכות, שבימיו יבוא המשיח.
במשך השנים האמינו חלק מהחסידים שהרבי הוא המשיח. בדרך כלל האדמו"ר התנגד (לעתים באופן חריף) לעיסוק פומבי במשיחיותו, והורה לגנוז פרסומים מסוג זה, כמפורט להלן. למרות זאת המשיכו חלק מן החסידים להחזיק באמונה זו.
אף על פי שרוב החסידים לא התעסקו בנושא, היו במשך השנים מספר יוזמות של חסידים שביקשו לפרסם בפומבי שהרבי הוא המשיח. יוזמות אלו הופסקו על ידי הרבי שהביע את התנגדותו אליהן באופן חד-משמעי.
יוזמת הפרסום הראשונה, היא משנת תשכ"ה (1965), אז הפיץ הרב אברהם פריז כרוזים בהם נכתב: "בשמחה רבה יכולים אנו לבשר לכם כי הנה המלך המשיח... כבר נמצא עתה כאן איתנו, הנה הוא הרבי הקדוש מליובאוויטש" כעבור זמן קצר, ציווה הרבי במברק להפסיק את ההפצה ודרש לקבל לידיו את יתרת הכרוזים. עם זאת, פריז הודיע לרבי שלושה שבועות מראש על היוזמה המתוכננת, והוראת הרבי להפסיקה הייתה רק לאחר שחסידים אחרים התלוננו בפני הרבי שהפרסום מבייש אותם.
בשנת תשמ"ג פרסם הרב משה סלונים, מחסידי חב"ד, קובץ חידושי תורה ובו, לדבריו, "פריצת דרך בקביעה... מי הוא מלך המשיח". הרבי דרש להפסיק את פרסום הקונטרס
בקיץ תשמ"ד (1984), פרסם הרב שלום דב וולפא חוברת בשם "קול מבשר" שנושאה היה הוכחת זהותו של הרבי כמשיח. הרבי הגיב במסר אישי לרב וולפא שבו ציווה עליו להפסיק כל פעילות הקשורה למשיחיות: "הנני מזהירו שיפסיק לדבר או לכתוב, ועל אחת כמה וכמה להפיץ, ועל אחת כמה וכמה להדפיס, בענייני משיח ... ואם חס וחלילה יעשה משהו בזה, יידע ברור שזהו מלחמה נגדי בפרט ובכלל". הרבי נימק זאת בכך שהדבר מוציא שם רע לתנועת חב"ד ומרחיק אנשים מללמוד את תורת החסידות, ובכך מעכב את הגאולה ואת ביאת המשיח. לאחר כמה חודשים קיים וולפא תכתובת עם הרבי שבה ניסה להסביר את מעשיו, אך הרבי חזר והבהיר שהתנגדותו נותרה בעינה.
בשבת פרשת "בראשית" בשנת תשמ"ה התייחס הרבי בשיחה פומבית ליוזמות מן הסוג הזה, ואמר שהן מרחיקות אנשים מלימוד חסידות, ושלכן הוא רואה בפרסומים מלחמה נגדו באופן אישי, נגד חב"ד, נגד הבעל שם טוב ונגד המשיח: "לאלו שכתוצאה מדיבורים שלהם, ענייני דפוס שהדפיסו, או ניגונים וכו' - גרמו לרחק עשרות יהודים מתורת הבעש"ט, לימוד החסידות והנהגה בדרכי החסידות, ולא עוד אלא אפילו יהודים שכבר התחילו ללמוד חסידות - הפסיקו ללמוד כתוצאה מפעולותיהם של אלו... ולכן להווי ידוע שכל מי שממשיך בפעולות אלו - הרי הוא מנגד ולוחם נגד חסידות חב"ד, נגד נשיא דורנו, הבעש"ט, עד מלכא משיחא (מלך המשיח)." ב-1993, בזמן מחלת הרבי, הרב יואל כהן סבר שהתנגדותו של הרבי הייתה רק לפרסום הדבר, ומכאן ראיה שהרבי סבור כי הוא אכן המשיח. אמנם לאחר פטירת הרבי הוא חזר בו.
בניגוד לפרסומים כתובים על משיחיותו שלהם התנגד הרבי לאורך השנים, היחס לשירת פזמונים שבהם אוזכרה משיחיותו מורכב יותר, לעתים התנגד ולעתים עודד. עם זאת, ישנה מחלוקת בין המחנות לגבי מידת העידוד או ההתנגדות שניתנה לפזמונים אלו והסיבות לכך.
לקראת שנות השמונים נפוץ בחב"ד פזמון שאותו היו החסידים שרים לפני הרבי ובו אוזכרה משיחיותו של הרבי באופן עקיף: "חיילי אדוננו מורנו ורבנו, חיילי משיח צדקנו, הוא יוליכנו בטנקים לארצנו, עם המבצעים ונשק בידינו, יבוא ויגאלנו" משמעות השיר היא שאנו חיילי הרבי משיח צדקנו שיוליך אותנו עם טנקי המצוות של חב"ד והמבצעים שיסד (ביניהם "מבצע נש"ק" [=נרות שבת קודש], יבוא ויגאל אותנו בגאולה. הרבי עודד בנמרצות את השירה הזו בליל שמיני עצרת תשל"ח (1977). השיחה הפומבית בשנת תשמ"ה (1984) שבה הביע הרבי התנגדות לפרסום שהוא משיח באה בעקבות שירה כזו. בשבת פרשת נח תשנ"ב, בתאריך ד' חשון, שרו החסידים לפני הרבי בהתוועדות את השיר הנזכר לעיל "חיילי אדוננו, מורנו ורבנו, משיח צדקנו", והרבי הגיב: "זה דבר מוזר, שמנגנים ניגון עם מילים כאלו, ואני יושב פה... האמת היא שהייתי צריך לקום ולצאת... זה שאינני יוצא... כיון שזה יגרום בלבול בה"שבת אחים גם יחד", כי כשאני אצא יצאו עוד כמה וכמה, וממילא יתבטל העניין ד"שבת אחים גם יחד"."
בתחילת שנות התשעים נפוץ פזמון נוסף: "יחי אדוננו, מורנו ורבנו, מלך המשיח לעולם ועד". בהקלטת וידאו מט"ו באייר תשנ"א מעודד הרבי את החסידים השרים פזמון זה. עם זאת, לפי עדות מזכירו של הרבי, הרב יהודה קרינסקי, למחרת הודיע הרבי שלא ייכנס לתפילת שחרית עד שיובטח לו שהדבר לא יישנה, ומאז ועד שחלה (בתשנ"ב, 1992) לא שרו את השיר בפניו. לאחר מחלתו, בעשרות הפעמים בהם יצא אל הקהל, שרו לפניו 'יחי' והוא עודד את השירה.
בסוף שנות ה-80 וראשית שנות ה-90 הפך העיסוק של הרבי בנושא הגאולה לאינטנסיבי יותר ויותר. הדבר עורר להט משיחי אצל חסידיו שמקצתם החלו אף להכריז כי הרבי עצמו הוא המשיח. לימים, יטענו המשיחיסטים כי דעת הרבי לגבי פרסום משיחיותו השתנתה בסוף ימיו, ויבססו טענה זאת על התבטאויותיו ותגובותיו בשנים אלו. מנגד, גם בזרם המתון יסתמכו על התבטאויות ותגובות אחרות כדי לבסס את דעתם שהרבי נשאר בהתנגדותו לפרסום. להלן חלק מן ההתרחשויות עליהן מסתמכים החסידים.
בכ"ח ניסן, נשא הרבי שיחה שבה הטיל את האחריות להבאת הגאולה על החסידים. בסיום השיחה אמר הרבי: "אני את שלי עשיתי, ומכאן ולהבא עשו כל אשר ביכולתכם להביא בפועל את משיח צדקנו". הדברים חוללו סערה בקרב החסידים ויצרו גל של יוזמות שנועדו לסייע להבאת המשיח. אחת מהן הייתה החתמת חסידי חב"ד ואחרים על טופס "קבלת מלכותו" כמלך המשיח, יוזמה שקיבלה את עידודו של הרבי. הטופס הראשון הוגש לרבי באייר תשנ"א (1991) ועליו 250 חתימות. בין היתר נאמר בו שהנאספים מקבלים עליהם את מלכותו של הרבי מלך המשיח. בתגובה כתב הרבי, תשובה חיובית שגרתית "נתקבל ותשואות חן". במהלך השנה, התיר הרבי לרב וולפא להדפיס את הספר "יחי המלך" העוסק בגאולה, ספר שהרבי אסר להדפיס כמה שנים קודם לכן. הרבי התנה זאת בכך ש"ידידים מבינים" ישמיטו ממנו דברים שעלולים להרחיק יהודים מלימוד חסידות. כך יצא הספר לאור ללא רמזים לזהותו של המשיח.
לקראת סוף השנה חתמו עשרות רבנים, בהם חברי בית דין רבני חב"ד בישראל ובקראון הייטס, על פסק דין שבו נכתב: "הגיע זמן הגאולה אשר בו יתגלה כ"ק אדמו"ר שליט"א תיכף ומיד כמלך המשיח". כחודש לאחר מכן חתמו עשרות רבנים על פסק דין נוסף שבו נכתב: "ברור על פי דין תורת אמת, שחל על כ"ק אדמו"ר שליט"א הלכה זו ד'בחזקת שהוא משיח'", דהיינו שלב בהתגלות המשיח לשיטת הרמב"ם, הקודם לשלב שבו הוא מוגדר כ"משיח ודאי". הרבי התייחס לפסקי דין אלו בפומבי וייחס להם השפעה חיובית על תהליך הגאולה. פסקי דין נוספים נחתמו במרוצת השנים.
עם זאת, כמה רבנים נכנסו לרבי לשאול אותו האם יש לפרסם עליו שהוא משיח ונענו בשלילה נחרצת.
באותה תקופה היה הרב יואל כהן ממובילי ההתעוררות המשיחיסטית בחב"ד בין השאר באמצעות מאמרים בשבועון כפר חב"ד. מסופר כי כאשר ביקש הרב אהרן דב הלפרין, עורך שבועון כפר חב"ד, את חוות דעתו של הרבי לגבי פרסום מאמר של הרב כהן, בנושא פרסום זהות הרבי כמשיח, השיב הרבי: "באם רחמנא ליצלן יעשה מעין דמעין דהנ"ל – קדימה שיסגור המכתב עת לגמרי" (כלומר, לא לפרסם את המאמר ואם יפרסם, עליו לסגור את העיתון).
בשנים תשנ"א תשנ"ב, החלו חלק מהחסידים לפנות אל הרבי בתואר 'מלך המשיח', ולא נענו בהתנגדות.
בשנת תשנ"ב (1992) שלח הרב וולפא לרבי חוברת שנשאה את השם "קונטרס בעניין קבלת פני משיח צדקנו" שעסקה בזהותו כמשיח. בתגובה שיגר על כך הרבי מענה, ביום י"ג אדר א' תשנ"ב, שלושה עשר ימים לפני היום שבו לקה בשבץ: "מכבר עניתי לו שמאמרים כאלו מרחיקים כמה וכמה מלימוד דברי אלוקים חיים, היפך הפצת המעיינות חוצה".
תקופה קצרה לפני שלקה בשבץ, כתב הרבי בפתק: "אין כל חיוב כלל לחפש מיהו המשיח.. אבל מצות עשה מהתורה אהבת כל אחד ואחד מישראל, ושלילת המחלקת בתכלית ופשיטא שלא לעשות במזיד הפכו.."
בשנת 2000 פורסם כתב יד של יהודה לייב גרונר שבו סיפר: "בוקר אחד, אחר תפילת שחרית, כשנכנסתי להיכל, הרבי אמר: מה זה שאומרים עלי שאני המשיח? עניתי שלפי דברי הרמב"ם בסוף הלכות מלכים – פרטים על דבר משיח, הרי הרבי מתאים לזה ביותר. ואמר הרבי: זה שהוא המשיח, צריכים לגלות לו מלמעלה, ולעת עתה לא גילו זה לי". עם זאת, בשנת 2015 התפרסמה בשמו גרסה שונה, שלפיה הרבי קיבל את דבריו של גרונר.
בכ"ז באדר א' תשנ"ב (1992) לקה הרבי בשבץ מוחי, שגרם לשיתוק של הצד הימני בגופו ונטל ממנו את יכולת הדיבור. תקופה ארוכה כמעט לא יצא אל הציבור. מחודש תשרי תשנ"ג ועד חודש חשוון תשנ"ד יצא הרבי מדי פעם אל הציבור, כשהוא יושב במרפסת מיוחדת שנבנתה סמוך לחדרו, בצד המערבי של בית המדרש הגדול.
החל מאירוע השבץ ועד לפטירתו גבר הלהט המשיחי, ועמו הפרסומים על זיהויו כמשיח. כאמור, בתקופה זו יצא הרבי מדי פעם למרפסת שנבנתה במיוחד לשם כך, והשקיפה אל בית מדרשו שבמרכז חב"ד העולמי - 770. בהזדמנויות אלו נהגו חסידיו לשיר לפניו "יחי אדוננו מורנו ורבנו מלך המשיח לעולם ועד", ופעמים רבות עודד הרבי את השירה (בקרב חסידי חב"ד ישנה חשיבות לכל תנועה של הרבי).
באתר חב"ד אינפו נכתב בשנת 2015 שבעדות בבית משפט פדרלי בניו יורק סיפר גרונר כי בשנת תשנ"ג הוא קיבל אישור מהרבי לכתוב עליו "מלך המשיח".
מרבית חסידי חב"ד סברו בתקופת מחלתו של הרבי, כי אף על פי שהרבי הביע פעמים רבות קודם לכן את אי שביעות רצונו מזיהויו כמשיח, עידוד השירה מלמד שגישתו השתנתה, והרבי כבר אינו מתנגד לפרסומו כמשיח, כן סברו רוב רבני התנועה שדעתו של הרבי השתנתה. הסופר אלי ויזל כתב בספרו האוטוביוגרפי כי בתקופה בה חלה הרבי הוא ריחם עליו, משום שמחמת מחלתו לא היה יכול להתגונן מפני החסידים שהכתירוהו. כיום יש בזרם המתון, הטוענים כי הדברים היו נכונים לשעתם, אולם אינם מתאימים כיום, לאחר הסתלקות הרבי ויש טוענים כי החסידים טעו אז בהבנת הדברים, וכי דעתו של הרבי הייתה ונשארה נגד זיהויו ופרסומו כמשיח.
לקראת י' בשבט ה'תשנ"ג, יזמו חסידי חב"ד כינוס שמטרתו 'קבלת מלכותו' של הרבי כמשיח. התקשורת פרסמה שב-770 עומד להתקיים מעמד הכתרה של הרבי כ"מלך המשיח". רבני חב"ד פרסמו הודעה ששללה רעיון ההכתרה ובמיוחד את פרסומו, אך חזרו בהם לאחר שהרבי אישר את קיום הכינוס. במקביל התפרסמה מרבני חב"ד קריאה רשמית לחסידי חב"ד להשתתף במעמד ו"לקבל את מלכותו של הרבי מלך המשיח (צילום ה'קריאה' מוצג משמאל).
לאורך כל תקופת המחלה היו רבים ששאלו את חסידי חב"ד מה תהיה תגובתם אם הרבי ימות. התגובה שניתנה ברוב המקרים הייתה שדבר כזה בלתי אפשרי. רובם ככולם של חסידי חב"ד היו משוכנעים שהרבי יקום ממיטת חוליו ויתגלה כמלך המשיח. באותה תקופה תמכו בעמדה זו רוב רבני התנועה והחסידים וכן העיתון של חב"ד, "כפר חב"ד".
לאחר כשנתיים מקבלת האירוע המוחי, בכ"ז באדר ה'תשנ"ד, שקע הרבי בתרדמת ואושפז בבית החולים "בית ישראל". לאחר שלושה חודשי אשפוז, בג' בתמוז ה'תשנ"ד נפטר הרבי. פטירתו של הרבי גרמה לזעזוע בקרב חסידיו, שסירבו להאמין שמאורע כזה יכול להתרחש. הוא נקבר בצמוד לקברו של חמיו, בתוך אוהל מיוחד בחלקת חב"ד בבית הקברות היהודי מונטיפיורי, שבקווינס, ניו יורק. תקופה קצרה אחרי פטירת הרבי, פרסם בית דין רבני חב"ד (הגוף שמינה הרבי לסמכות העליונה של חב"ד בישראל) מכתב, בו הוא קורא לחדול מהכרזות שונות (כוונתם הייתה להכרזה "יחי אדוננו מורנו ורבינו מלך המשיח לעולם ועד") ולהכריז רק בנוסח אותו קבע הרבי "יחי המלך". חלק מרבני החסידות הצהירו שטעו בכך שעודדו את הלהט המשיחי, וקראו לחסידים לחדול מהפרסומים המשיחיים. אחרים מהזרם המשיחיסטי לעומתם הצהירו שלא חל כל שינוי, ויש להמשיך ולפרסם את משיחיותו של הרבי למרות פטירתו שלדעתם כלל לא הייתה.
בנוסף לסוגיה המשיחית, מרבית אנשי הזרם המשיחיסטי סבורים שהרבי עדיין חי בגוף גשמי, וממשיכים להוסיף לשמו של הרבי את האיחול המוצמד אך ורק לאנשים חיים "שליט"א" (ראשי תיבות של 'שיחיה לאורך ימים טובים אמן/ארוכים'). חלק מהם אינם עולים לקברו של הרבי ובאים רק לבית מדרשו בברוקלין.
הזרם המתון בחסידות מסתייג מפעולות אלו של הזרם המשיחי, מתנגד לדעתם ומכיר בעובדת פטירתו של הרבי. אנשי הקבוצה נוהגים כדרך חסידים שרבם נפטר, והם מצפים לשובו בתחיית המתים.
במשך השנים, האפשרות שהרבי ימות נחשבה על ידי חסידיו כבלתי אפשרית. אמונה זו התבססה על הצהרתו של הרבי עם תחילת כהונתו כי דורו - הדור השביעי בחסידות, הוא הדור האחרון בשושלת אדמו"רי החסידות ותפקידו להביא את הגאולה. במשך השנים חזר הרבי על הצהרה זו תוך הדגשה ש"דורנו הוא הדור האחרון לגלות והוא הדור הראשון לגאולה". כתוצאה מכך האמינו החסידים שהרבי יחיה עד בוא הגאולה ולאחריה (בחיים הנצחיים שבגאולה). גם בתקופת מחלתו המשיכו החסידים להביע בפומבי את ביטחונם שהוא יחיה. גם לאחר מותו מרבית החסידים משני הזרמים ממשיכים להאמין או לפחות לקוות שהרבי יתגלה כמשיח.
בהשקפת העולם החב"דית מיוחסת חשיבות רבה לאדמו"רי חב"ד כ"נשיאי הדור". הרבי עצמו אמר: "מוכרח להיות משה בכל דור ודור, שבו תתלבש נשמת משה". כלומר, נשמתו של משה רבנו התלבשה בכל אחד מאדמו"רי חב"ד (בהסתמך על דברי התלמוד "משה לא מת"). לאור זאת, מאמינים רוב חסידי חב"ד מכל הזרמים להאמין שהרבי ממשיך גם כיום להנהיג את החסידות ואת העולם בכלל כ'נשיא הדור'.
לאחר פטירתו של הרבי החלה להתגבש אצל חלק מ"המשיחיסטים" תפיסה שלפיה הרבי לא נפטר ושהלווייתו וקבורתו לא היו אלא אשליה ו'ניסיון'. זאת כחלק אחד מאמונתם שהרבי הוא המשיח ושהוא ממשיך להנהיג את הדור. בעקבות זאת רובם אינם עולים אל קברו של הרבי, אינם מציינים את יום ההילולה שלו וממשיכים לכתוב עליו שליט"א (שיחיה לאורך ימים טובים אמן/ארוכים). המשיחיסטים משתמשים בדרך כלל בתארים 'מלך המשיח שליט"א' או 'מה"מ שיל"ו' (שיחיה לעולם ועד) המדגיש את האיחול לחיים נצחיים. בשנים תשע"ד-תשע"ה חתמו כשישים רבנים המשתייכים לפלג ה"משיחיסטי" על פסק דין שלפיו הרבי "חי וקיים בגוף גשמי בעולם הזה" והוא צריך "תיכף ומיד ממש" להשלים את תפקידו כמשיח, ויש לפרסם זאת.
לעומת זאת, הזרם המתון בחב"ד אינו מקבל את הרעיון המשיחיסטי שהרבי לא מת. חלק מהזרם המתון משתמשים בתואר "הרבי נשיא דורנו" או "הרבי" בלבד. בהוצאה לאור הרשמית של חב"ד ובחוברות ופרסומים אחרים של הזרם המתון, מופיעים לפעמים תארים המתאימים לצדיק / אדמו"ר שנפטר כמו למשל זי"ע ("זכותו יגן עלינו"), או זצוקלל"ה נבג"מ זי"ע (זכר צדיק וקדוש לברכה לחיי העולם הבא, נשמתו בגנזי מרומים, זכותו יגן עלינו). העלון "שיחת השבוע" השתמש בשנה הראשונה לפטירתו של הרבי בתואר זצ"ל (זכר צדיק לברכה) או זי"ע, ובהמשך חדל משימוש בתארים כלל, בעיקר כדי לא לפגוע בזרם המשיחיסטי. בנוגע לתואר "שליט"א הנהוג אצל המשיחיסטים, אמר הרב יואל כהן: "כתיבת "שליט"א" על צדיק לאחרי הסתלקותו, לא רק שאינה מביאה להערצה, אלא אדרבה, מביאה לליצנות והשמצה".
הזרם המשיחסטי טוען שמדברי הרבי משמע שהוא המשיח שיחיה חיים נצחיים ושיוביל את הדור לגאולה. משכך כאשר נוצרה התנגשות בין דברי הרבי לבין המציאות הנראית לעיניים - דברי הרבי קובעים. לעומת זאת, הזרם המתון, מלבד שאינו מקבל את פרשנות המשיחיסטים לדברי הרבי, טוען כי ההלכה מתבססת על המציאות הנראית בעיניים. כאשר הרבי נפטר היו צריכים על פי ההלכה לערוך לו הלוויה ולקוברו, ומה שנעשה על פי ההלכה אינו אחיזת עיניים.
להלן דוגמאות לציטוטים ולראיות שפרשנותם והיחס אליהם שנויים במחלוקת בין הצדדים. המשיחיסטים מצטטים את דברי הרבי ש"מוכרח להיות נשיא דור בגוף גשמי". אך אנשי הזרם המתון סבורים כי הרבי הזכיר שנשיא הדור צריך להיות אדם "שאפשר לראותו ולשמוע אותו", וכולם מסכימים שאי אפשר להבין כיצד דברים אלו מתקיימים כיום, ולכן גם אם אין זה מובן מדוע אין כרגע רבי חי בגוף גשמי, "אי-הבנה ואי-ידיעה אינם תשתית לבניית תאוריות שאין להן אחיזה במציאות". הסבר מסוים, מוצאים אנשי הזרם המתון בדברי הרבי לאחר פטירת רבי יוסף יצחק שניאורסון, האדמו"ר הקודם. הרבי ציין את המסופר על שמשון שהנהיג את ישראל עשרים שנה לאחר מותו והוסיף, "על-אחת-כמה-וכמה בנוגע לרבי ודאי... שיכול להיות המשך הנהגתו, גם לאחרי ההסתלקות כמו בחייו". כמו כן טוענים חלק מזרם המתון שהרבי יכול להתגלות כמשיח גם לאחר מותו, משום שבמקורות מוזכרת האפשרות שהמשיח יהיה מן הקמים בתחיית המתים.
המשיחיסטים מצטטים שיחות נוספות שאמר הרבי, מהן משתמע לדעתם, שהרבי הבהיר שהוא לא ייפטר. כך לדוגמה: "נשיא הדור קיים באופן נצחי בלי שינויים אפילו בלי השינוי של גניזה", "החידוש של דורנו לגבי הדורות שלפנינו הוא בכך שבהם הייתה הסתלקות הנשמה מן הגוף מה שאין כן בדורנו". אנשי הזרם המתון טוענים כי הרבי תלה זאת בתנאי שיבוא משיח מיד, ואז יחיו כולם חיים נצחיים, ואמר זאת כאיחול או תפילה, ולא כהצהרה חד-משמעית. כמו כן הם טוענים שאנשי הזרם המשיחיסטי מפרשים בצורה לא נכונה את דברי הרבי. לדבריהם, הרבי מעולם לא אמר שלא ימות, אלא להפך, הוא כתב צוואהואף השמיע שיחה פומבית המדריכה את החסידים כיצד להתנהל אחרי פטירתו. המשיחיסטים טוענים כי הצוואה אינה עומדת בסתירה לחייו הנצחיים של הרבי, משום שהוא התכוון בה לתקופה שלאחר ג' בתמוז, אך לאו דווקא שהוא ימות, וכן בשיחה הפומבית עצמה, לטענתם, מבהיר הרבי שלא מדובר על מצב של הסתלקות.
יוסף דן, המשיחיות היהודית המודרנית: מצפת עד ברוקלין, תל אביב: האוניברסיטה המשודרת, הוצאת משרד הביטחון ואוניברסיטת תל אביב, תשנ"ט.
הרב ד"ר דוד ברגר, הרבי מלך המשיח, שערוריית האדישות, והאיום על אמונת ישראל, ירושלים: אורים, 2005.
ד"ר יצחק קראוס, השביעי, משיחיות בדור השביעי של חב"ד.
היכונו לביאת המשיח: כך זה נראה בתקשורת ב-1992 / 1993 , אתר COL.
מתי טוכפלד, יחי אדוננו מלך המשיח, באתר nrg‏, 20 בדצמבר 2005
נטע סלע, האם תנועת חב"ד מתפצלת?, באתר ynet, 5 ביולי 2006
נטע סלע, הכיסא הריק, מורה נבוכים על הפילוג בחסידות חב"ד, באתר ynet, 9 בפברואר 2007
האם בגלל המשיחיסטים חב"ד היא עבודה זרה?, באתר ynet, 16 בפברואר 2009 הרב שמואל שפירא, רבה של כוכב יאיר: למרות המשיחיות חב"ד איננה עבודה זרה
תומר פרסיקו, המשיח האבוד של חב"ד, פורסם בתכלת, גיליון 36, קיץ התשס"ט.
ד"ר יעקב גוטליב, הרבי מממש את דגם המשיח על-פי הרמב"ם, ראיון בשבועון בית משיח 13.05.2009
אביעזר רביצקי, האדמו"ר מליובאוויטש ותנועת הגאולה.
חיים גריידינגר, עשרים שנה אחרי מות הרבי מלובביץ', בחב"ד משוכנעים שמדובר במשיח סיקור על הזרם המשיחיסטי, אתר the-post‏, 24 בפברואר 2014
אריאל הורוביץ, פשוט לומר את האמת, ראיון עם ד"ר אלון דהן, חוקר משיחיותו של הרבי מלובביץ', 5 בספטמבר 2014
יהודה יפרח, טלפון מהמשיח, ראיון עם פרופ' דב שוורץ, מתוך מוסף 'שבת', 'מקור ראשון', כ"ז בכסלו תשע"ב, 23.12.2011
פרסומים המציגים את עמדות הצדדים
הזרם המשיחיסטי
פסק דין - אתר המציג פסק דין הלכתי חתום בידי רבנים מחב"ד ומחוצה לה, הפוסק ש"הרבי מליובאוויטש הוא מלך המשיח"
יחי המלך המשיח, מכון תורתו של משיח, בני ברק, תשס"ו.
תלמידי ישיבת חסידי חב"ד בצפת, קונטרס 'אמונה ללא פשרות', ברוקלין תשס"ח .
ר' מנחם מענדל פלדמן, חי וקיים - התשובות לכל השאלות, ניו יורק, תשס"ו.
חסיד באמונתו יחיה, הרב ישבעם סגל, כפר חב"ד תשס"ג.
הזרם המתון
הנקודה החב"דית הרב מנחם ברוד, כפר חב"ד תשס"ד.
משבר מציין תקופה של קושי גדול בחייו יחיד, קהילה או חברה או מדינה. חקר המשבר זוכה להתייחסות נרחבת בתחומי ידע שונים, בהם: כלכלה, סביבה (למשל משבר האנרגיה העולמי), פסיכולוגיה וסוציולוגיה ויחסים בינלאומיים. בעברית, שורש המילה משבר הוא "שבר", מונח המציין שינוי גדול ובלתי צפוי בחיים, המייצר שבר בין דרך החיים בעבר להווה. משבר יכול להיות מפתיע או תוצאה של הידרדרות לאורך זמן.
משבר (Crisis) הוא מושג משני למושג סכסוך (Conflict), והוא מתאר מצב בו מערכת יחסים שבבסיסה קיים סכסוך, משנה את פניה באופן חד-פעמי, בנושא מסוים ונקודתי שבו פרץ הסכסוך, שאינו ניתנת לגישור בעיני הצדדים, והם אינם מוכנים לוותר לגביו. ישנם מקרים שכיחים פחות, בהם המשבר מביא ליצירת סכסוך. בתיאור סכמתי ניתן לראות את המעבר בין סכסוך למשבר כשינוי מתצורת קו לתצורת נקודה בצדי הקו, שמיקומה מעלה או מטה ומרחקה מהקו הוא סובייקטיבי ונועד לתאר את העוצמה.
בהתייחסות למשבר כחוויה בעלת מאפיינים אישיים, ספרות מקצועית מעגנת את הסיבות למשבר בנסיבות חיצוניות, כגון פיטורים ממקום עבודה, מחלה קשה, הגירה וכדומה. התייחסות נוספת לסיבות למשבר קושרת אותו לחלק אימננטי מתקופות שונות בחיים: כך למשל, משבר גיל הארבעים. בכל הקשור במשברים אישיים קיימת ספרות ענפה העוסקת בנושא לא רק בתחום האקדמי, אלא גם בספרי עזרה עצמית, המתמקדים בצמיחה מתוך משבר.
משבר חברתי מתייחס לקיומו של משבר מתוך זיקה לקהילה, או חברה. הוא יכול להתייחס למשבר שעובר אדם פרטי מתוך זיקה לחברה בה הוא נמצא, או למשבר שעוברת קהילה או חברה.
משבר הוא מצב של שינוי משגרת החיים הנתפס על ידי המעריך אותו כבעל מאפיינים אלה: פגיעה בפועל באחד מערכי היסוד או איום מהותי עליו. דחיפות בתחילת הטיפול באירוע וצורך לסיים את הטיפול מהר ככל האפשר מתחילתו (זאת, על מנת לבלום את התפשטות האירוע או את החמרת המצב). חוסר וודאות בתיאור המצב ותוצאות הפעולה המידית שתינקט. מחסור במשאבים הנדרשים לטפל במשבר - בסוג המשאבים או בכמותם.
חוסר הוודאות והמחסור במשאבים הם ההופכים את המצב למשבר (בעוד שהדחיפות היא מאפיין ההופך את האירוע ל"מצב חירום" בלבד) מכיוון שמשבר הוא "מצב נתפס", מעריכים שונים עשויים לראות רוע אחד כמשבר או שאינו ככזה.
ניתן להעריך משברים באופן אובייקטיבי על פי מספר האתרים בהם מתרחשים אירועים בעלי פוטנציאל משברי, על פי מאפייני האירועים ועל פי קצב התרחשותם והתמשכותם. כאשר מתחולל אירוע מתוחם במקום אחד, המשבר יהיה "קטן". כאשר מתחולל אירוע בעל מספר מאפיינים במקום אחד, או כאשר מספר אירועים במקומות שונים הם בעלי מאפיין דומה, המשבר הוא "בינוני". כאשר מתרחשים מספר אירועים בעלי מאפיינים שונים באתרים שונים בו זמנית (גם הצטברות אירועים נכללת כאן) המשבר הוא "גדול".
מכיוון שמשבר הוא "מצב נתפס", אפשר להעריך משבר גם בהערכה סובייקטיבית על פי מידת הסיבוכיות אותה חווה המעריך, בהשוואה לאירועים קודמים איתם התמודד, בהתייחס לכמות המשאבים העומדים לרשותו ולמיומנויות שיש בידו להתמודד עם המצב (הגדרה זו דומה להגדרת מסוגלות או חוללות עצמית
ניהול משברים
חידאתו (באנגלית: Hidato) היא חידה, בה יש למלא על לוח משובץ את המספרים החסרים. החידה הומצאה על ידי ד"ר גיורא בנדק, מתמטיקאי ישראלי.
על לוח החידה מסומנים בעיגול שני מספרים, הקטן ביותר והגדול ביותר שיופיעו עליו. כן מופיעים על הלוח מספרים נוספים, שהם תחילתו של הפתרון, ומבטיחים שלחידה פתרון יחיד. על פותר החידה לשבץ מספרים נוספים על הלוח, כך שתיווצר שרשרת של מספרים עוקבים. שני מספרים הם מספרים סמוכים בשרשרת כאשר הם נמצאים על הלוח זה לצד זה, אנכית, אופקית או באלכסון.
לחידאתו חמישה שלבים מהקל ביותר שמוגדר ככוכב לרמה הגבוהה ביותר שמסומנת על ידי 5 כוכבים (כל כוכב מייצג רמה).
המשחק הומצא על ידי המתמטיקאי הישראלי ד"ר גיורא בנדק מקבוצת דובי צעצועים ומשחקים. ד"ר בנדק המציא ופיתח משחקים נוספים כמו: Lights-Out, Nim-X ו-I-top.
את המשחק ניתן לשחק גם באתרי משחקים פופולריים כגון shockwave.com. כמו כן המשחק מודפס במספר עיתונים יומיים עתירי תפוצה בעולם כמו ה-Daily Mail. בישראל חידאתו מודפס בעיתון ידיעות אחרונות.
האתר הרשמי של חידאתו בישראל
Hidato official web site
Play Hidato online
מישור החוף הדרומי הוא הדרומי מבין שלושת חלקיו של מישור החוף, ומכאן שמו. הוא משתרע מאגד הערים תל אביב יפו עד לרצועת עזה, ומחוף הים התיכון במערב עד לגבעות השפלה במזרח, גבולות אלה אינם מקובלים על הכול ויש חילוקי דעות לגביהם.
את גבולו הצפוני של מישור החוף הדרומי נהוג לקבוע בנחל הירקון, באזור גוש דן, משם הוא ממשיך דרומה לאורך קו החוף עד לרצועת עזה ואזור העיר רפיח. קטע זה של מישור החוף הוא הרחב ביותר מבין שלושת קטעי מישור החוף והוא עשוי להגיע עד לכ-40 קילומטר ברוחבו המקסימלי באזור חבל אשכול.
יש המחלקים את מישור החוף הדרומי לשני חלקים מרכזיים:
מישור חוף יהודה - מנחל הירקון בצפון עד נחל שקמה בדרום, אזור זה משתרע מאזור תל אביב עד לקצה הצפוני של רצועת עזה והוא נקרא כך מכיוון שלאחר מספר קילומטרים ברוחב קטע זה מתחילה שפלת יהודה, המוכרת גם כ"השפלה", ובנחליה מתנקזים המים מהרי יהודה הנמצאים ממזרח.
מישור חוף עזה - מוכר גם כרצועת עזה והוא תחום מנחל שקמה בצפון עד גבול ישראל-מצרים בדרום אף על פי שלא כל שטחו של קטע זה הוא בשטחה של רצועת עזה אלא נכלל בו גם חבל אשכול.
יש לעשות הבדל ברור בין השפלה למישור החוף הדרומי שכן ישנו שוני בין שני מושגים אלו-אכן, ישנו אזור שהוא "משותף" לשני אזורים אלו אך בעיקרון אזור השפלה הוא יותר מזרחי ובו כבר מתחילות להופיע הגבעות המערביות של שפלת יהודה ואילו מישור החוף הדרומי הוא יותר מערבי ואין בו זכר לגבעות של שפלת יהודה.
פני השטח במישור החוף הדרומי הם גבנוניים, הדבר בולט בעיקר ברכסי הכורכר החוצים את האזור לאורכו. בדרך כלל גובהם לא עולה על 70-80 מטר, חוץ מאזור קריית גת, שבו יש התרוממות עד לגובה של למעלה מ-100 מטרים, ואפילו ל-138 מטרים באזור חוות ניבה. באזור מישור החוף, ניתן להבחין בארבע רצועות המשתרעות ממערב למזרח:
רצועת החולות
רצועת רכסי הכורכר
רצועת גבעות החמרה
רצועת קרקעות הסחף
אורכה של רצועת החולות במישור החוף מגיעה לרוחב של 5 - 6 קילומטרים, ונקטעת לחמש יחידות משנה רוחביות על ידי עמקי הסחף שיוצרים ערוצי הנחלים בדרכם אל הים, ההולכים ונעלמים מתחת לשטחי הבנייה של הערים הגדולות:
חולות אשקלון (בין נחל שקמה לאשקלון)
חולות ניצנים (בין אשקלון לאשדוד)
חולות אשדוד (בין אשדוד לנחל לכיש)
חולות יבנה (בין נחל לכיש לנחל שורק)
חולות חולון-ראשון לציון (בין נחל שורק לתל אביב-יפו)
רכסי הכורכר באזור מצטיינים בפריסתם הרבה, והם יוצרים 3 - 5 רכסים, המקבילים זה לזה, אך בשל המרחק הרב ביניהם והכיסוי החולי קשה לעתים להבחין בהם, בייחוד בחלקו הדרומי של האזור. הרכס המערבי יוצר, במגעו עם קו המים, חוף, מצוקת וכפים, שנוצלו בתקופות שונות לבניית מעגנים ונמלים, דוגמת אשקלון הימית ויבנה ים, רכס זה מכוסה כמעט לכל אורכיו בחוליות, המגיעות עד חולון בצפון. ממזרח לו משתרע רכס הכורכר, שעליו שוכנת ראשון לציון ונס ציונה, הוא מפוצל ליחידות אורך משניות, ובינו לבין הרכס המערבי והחוליות הוא יוצר את המרזבה. הרכס המזרחי בנוי כשורת גבעות מפוצלות, הנמשכות מרמלה דרך אזור רחובות, לגדרה ודרומה. בשל גובהם הגדול יחסית של גבעות הכורכר, נבנו עליהם יישובים הצופים על מישור החוף והדרכים שמובילות אל הים, במאה ה-20 הוקמו מחצבות כורכר לבניה וסלילת כבישים.
תפוצת גבעות החמרה מגיעה לשיאה בצפונו של האזור. הן מהוות גוש רחבה משתרע בין נחל שורק בדרום ונחל איילון בצפון. ובו כלולות סביבות היישובים ראשון לציון, רמלה ורחובות. קרקע זאת נפוצה גם בדרום, בעיקר בחלקו המערבי של האזור, ברכסי הכורכום ובחולות.
עמקי האורך שיוצרים נחלי האזור בולטים רק בחלקו המערבי, הם מהווים את המרזבה של מישור החוף הדרומי. בניגוד לאבוסים שבאזור השרון, המקבילים לה בהיותם מצויים בין רכסי הכורכר, המרזבה היא רחבה, גבוהה יותר (25-30 מטר מעל פני הים) וניקוזה יעיל וכמעט אינו יוצר שטחי ביצות. לאורכה של המרזבה נמשכים כביש החוף ומסילת הברזל לעזה (בקטע שמדרום ליבנה). קרקעיתה בנויה אדמות סחף שהורבדו על ידיד הנחלים, הבולטות בצבען הכהה.
בחלקו המזרחי של האזור אפשר להבחין בעמקי אורך נוספים, רחבים יותר ומקוטעים. במקביל לעמק האורך המזרחי של השרון (מרזבת השרון) מצוי גם במישור החוף הדרומי עמק אורך, הנמשך מצפון לדרום, בין רכסי הכורכר וגבעות החמרה מזה ושלוחות השפלה מזה. כלפי דרום הוא מתרחב והולך עד לאגן ניקוז של נחל לכיש (בו עובר כביש האורך המזרחי רמלה-קריית גת).
לנחלי מישור החוף הדרומי אופיינית זרימה בערוצים נפרדים עד למרזבה, לרגלי החוליות ורכסי הכורכר המערביים מתלכדים ויוצרים ערוצים נפרדים לערוצים הראשיים ומוסיפים לזרום צפונה לאורך כמה קילומטרים עד שהם פורצים להם דרך מערבה, לעבר הים. כך הם יוצרים, במעבר מן המרזבה אל חוף הים, קשת גדולה, המנתקת את אזורי החולות לגושים בודדים.
מערכת הדרכים באזור הייתה מבוססת לפנים על תוואים טבעיים, כגון דרך חוף הים, שעלתה מעזה צפונה לאורך המרזבה (בקירוב בתוואי מסילת הברזל לוד-חיפה וכביש החוף) "הדרך הדרומית" שעברה לרגלי גבעות השפלה מלוד דרומה, וצירי רוחב שעברו בעמקי הנחלים, כיום נפרצות הדרכים בהתאם לצורכי התעבורה, וכמעט ללא התחשבות בתוואים הטבעיים. בייחוד בולט הדבר בכביש המהיר תל אביב-אשדוד ובדרכי רוחב רבות שנפרצו באזור, בעיקר בצפונו, באזור גבעות החמרה של האזור.
בקרבת הים נושבות רוחות חזקות, הנושאות עמן רסס מלוח של מי ים. כמות הרסס והשפעתו על הצמחים רבה בקרבת הים, ואילו במרחק של כמה עשרות מטרים מן החוף פוחתת השפעתו. בהתאם לשינוי בעוצמת הרוחות וברסס גדל הצומח ב"חגורות" המקבילות לחוף. לחגורות הקדמיות אופייני צומח חופי מיוחד, העמיד בפני רוחות ורסס מי הים. רצועת החוף של אזור ההצפה של הים היא מלוחה, וכמעט לא גדלים בה צמחים עילאיים.
חגורת הצומח הראשונה הקרובה לים היא חברת מלחית אשלגנית ולפופית החוף. בעורפה של חברת צמחים זו, ברצועה צרה, שולטת בדרך כלל חברת מד חול דוקרני ולוטוס מכסיף, אם כי הגבולות בין שתי החגורות לא תמיד ברורים.
חגורת הצמחים השלישית מאכלסת את החוליות הקדמיות שלמרגלות מצוק הכורכר. חוליות אלו בנויות לרוב מחול גס ומחצץ כורכרי. לחגורת הצמחים הזאת אופייניים לוטוס מכסיף, חבצלת החוף, צלבית החוף, גלעינון החוף, ידיד החולות המצוי, ועוד. בפסגת המצוק עוצמת הרוח חזקה ביותר, התשתית נעדרת כיסוי חולי והצומח מורכב מבני שיח שרועים.
לחוליות העורפיות, כלומר אותן חוליות המצויות מעבר למחסה המצוק, אופייניות שתי חברות של צומח החולות. החוליות הנעות מאוכלסות בחברת ידיד החולות המצוי. החוליות שנעצרו בידי רכס הכורכר מכוסות בחברת הלענה חד זירעית, המלווה גם בצמחי רותם המדבר, דנתונית החולות, ארכובית ארץ ישראלית, ועוד.
בשקעים בין החוליות מופיעים צמחי אגמונית הכדורים, וקנה-סוכר מצרי. מציאותם של צמחים אלו מעידה על מי תהום גבוהים ועל תשתיות של קרקע חריסית. בתי גידול אחרים הם החולות הנודדים, החולות המיוצבים למחצה והחולות המיוצבים, רכסי הכורכר, קרקעות החמרה, קרקעות גרומוסולים, ובתי גידול לחים, כגון נחלים, ביצות ובריכות. כל אחד מבתי גידול אלה מאוכלס על ידי חברות מצחים המיוחדות לו. המשותף למרבית בתי הגידול של מישור החוף היא מציאותן של קרקעות חוליות. כמות המים בקרקעות אלה היא מועטת (3%-10%), והמים מחלחלים בהם לעומק רב. גם כושר ההזנה של קרקעות אלה הוא דל, והן עניות בחנקות. יוצאי דופן הם בתי הגידול שבהם מצויה מתחת לחול שכבה חריסית עוצרת-מים. התנאים בבתי הגידול החוליים, ובמיוחד בחוליות, דומים מאוד לתנאים השוררים בבתי גידול מדבריים. ואמנם, כתוצאה ממחסור במים וממיעוט החנקות בקרקע, צמחי החולות הם בעלי תכונות קסרומורפיות.
המישורים האלוביאליים במישור החוף מעובדים ברובם, והצומח הראשוני בהם הושמד כנראה בזמנים ההיסטוריים, וכיום לא נשאר מהם שריד. הקרקע כאן היא חרסיתית, פורייה ובעלת כושר נשיאת מים רב. לעתים גרוע הניקוז בקרקעות אלה, ואז לקוי גם האוורור. בשל תכולת החרסית הגבוהה תופחת הקרקע לאחר הרטבתה ומתכווצת עם התייבשותה, נוצרים בה סדקים. בסדקים אלה נשפכת קרקע מן האופק העליון אל האופק התחתון, ולפיכך מתערבבת הקרקע והיא חסרת פרופיל ברור. הצומח של קרקעות אלו כיום הוא צמח סגטלי (צמחי שדות וצמחי באשה) והחברה השולטת בו היא חברת ינבוט השדה וחוח עקוד. זוהי חברה של עשבי באשה, המלווה גידולים חקלאיים, או מצויה בשטחים הנתונים למשטר של עיבוד חקלאי.
במישור החוף מינים רבים של פרוקי רגליים ובפרט חרקים. בקו החוף ישנם סרטנים ורכיכות, בהן חלזונות וצדפות. בשדות שבאזור נמצאים מספר מיני חלזונות בהם דרחול השיח ושבלול השדה.
במישור החוף הדרומי אפשר להבחין בשני אזורים השונים זה מזה. האזור שבצפונו הוא המיושב ביותר בארץ, ואילו האזור שבדרומו דליל והיישוב בו מפוזר. תפוצת בעלי החיים קשורה קשר הדוק במידת אכלוסו של השטח.
ההתיישבות היהודית במישור החוף הדרומי שינתה את פניו לחלוטין. ייבוש הביצות שהיו בו חיסל מקום חיות זה לחלוטין, ויחד עמו נעלמו הצמחים שאפיינו אותו ובעלי חיים רבים, בעיקר דו-חיים, שחיו בו.
פעולות האדם גרמו שינויים מרובים נוספים, שעיקרם הרס מקומות חיות רבים והצטמצמות החי בהם או אף הכחדתם. מצד שני האדם יצר מקומות חיות חדשים (אזורי מגורים עם צמחי נוי, פרדסים ומטעים, ואף ערמות אשפה ומזבלות) שאליהם חדרו בעלי חיים אחרים, המאכלסים אותם כיום בצפיפות.
בדרום מישור החוף חיים נציגים של אזורים זואוגרפיים שונים. החולות הנודדים הן מקום חיות מדברי מתון (גם אלו הנמצאים ליד תל אביב), ורוב החי בו הוא ממוצא מדברי. לצד אלה מצויים שם גם נציגים ערבתיים וגם נציגים של עולם החי הטרופי, הסודנים (שמוצאם מאפריקה), והאוריינטלי (שמוצאם מאסיה), אך אלה מעטים יחסית.
רוב בעלי החיים שמוצאם מדברי חיים בחולות בדרום מישור החוף הדרומי. כאלה הם הישימונית המצויה, הכוח האפור, נחש החולות, ושנונית החולות מן הזוחלים. וגרביל החולות, גרביל החוף, מריון החולות, והירבוע המצוי מן המכרסמים.
לכמה מבעלי החיים של החולות יש מינים ויקאריים (מחליפים) במקומות חיות אחרים, כגון גבעות הכורכר, באבוסים (עמקי אורך בין רכסי הכורכר), במישורי קרקעות הסחף ובאזורי הגבעות. צמד אחד כזה הן שנונית החולות ושנונית השפלה. בחולות מצויה שנונית החולות, לטאה שמקור שמה הוא אצבעות רגליה, המצוידות בקשקשים משוננים (שתפקידם להרחיב את משטח הדריכה של השנונית ולמנוע את שקיעת בחול). במקומות החיות האחרים מחליפה אותה שנונית השפלה, הגדולה ממנה במקצת ואצבעותיה משוננות פחות משלה.
צמד אחר הוא קיפוד החולות והקיפוד המצוי. בחולות חי קיפוד החולות, הבהיר ובעל האוזניים הארוכות, שהוא בעל חיים מדברי טיפוסי. במקומות החיות האחרים מחליף אותו הקיפוד המצוי, שמוצאו צפוני והוא שוכן בכל אירופה.
באזורי מגורים מצויים זוחלים רבים. שממית הבתים הוורודה, מופיעה על הקירות בבתי האדם וטורפת מיני עש ליד נורות החשמל. לא פחות ממנה בולט החרדון המצוי, ששוכן על מבנים הרוסים, על קירות בתים ואף על גבעות כורכר והגיר בכל האזור. הזכר הכהה, העומד במקום בולט במרכז הטריטוריה שלו ומבצע קידות עמוקות שמטרתן להרתיע חרדונים אחרים מלפלוש לתחומו הוא מחזה שכיח בנוף. יש חוקרים שסבורים שהערבים רואים בקידות החרדון חיקוי לתנועות התפילה שלהם, ומכאן האיבה שרוחשים הערבים לחרדון.
הזוחל השלישי שהתרבה בשנים האחרונות ביישובי האדם, ובעיקר ביישוב הכפרי, הוא הצפע המצוי. נחש זה, שהוא הגדול והמסוכן בארץ, התרבה כנראה עקב הרעלת התנים באזור, רוב מקרי ההכשה בארץ הם הכשות של צפע.
רוב העופות בישראל מצויים באזור זה, ולא ניתן למנות את כולן. התופעה הבולטת ביותר בנוף היא ריבוי השחפים, בעיקר שחפי האגמים, בעונת החורף. שחפים אלה מוצאים חלק ניכר ממזונם במזבלות הגלויות הפזורות באזור. הם בולטים מאוד במזבלת חיריה הסמוכה לנמל התעופה בן-גוריון. שם הם מהווים סכנה מתמדת למטוסים ממריאים. חלק גדול מזמנם מבלים השחפים במקווי מים באזור. כגון באגם של הספארי ברמת גן ובאגני חימצון של גוש דן ליד ראשון לציון. בלילה השחפים לנים על פני הים, באזור נמל יפו והטיילת בתל אביב.
אגני החמצון בשידפן, באגם השקמה, ובמקומות אחרים באזור (אגני רחובות ואשדוד) הם אתרי מנוחה לעופות מים רבים, הנחים בביצות האזור. בחורף מצויים שם שחפים, ברווזים, ביצניות, חופמיים, חופיות ועוד. באביב מקננים שם הסיקסקים והתמירונים. לפעמים מגיעים לאגני החימצון גם עופות נדירים כמו אווזים, פלמינגו ושקנאים.
מינים רבים של ציפורים פשטו והתרבו באזור עקב היישוב המוגבר, ותפסו את מקומם של מינים שנדחקו בשל הרס מקומות החיות הטבעיים שלהם. צוצלת ("תור העיר") היא דוגמה בולטת למינים כאלו. היא נפוצה כיום בכל מקומות היישוב בארץ ומקננת אף במרפסות הבתים בערי האזור. כך בולטים גם הבולבול, הצופית והשחרור שהתרבו באזור עם התרבות המטעים וגינות הנוי, המספקים להם את מזונם.
עופות אלה מרחיבים את גבולות תפוצתם וקינונם בהתמדה, וכבר הפכו בני בית אף ביישובי מערב הנגב. מעניינת בעיקר התפשטותה של הצופית מבקעת הירדן לאזור החוף בעקבות צמחי נוי עתירי צוף, כגון טקומית הכף, דק-פרי והיביסקוס, המספקים לה שפע צוף גם בעונות של היעדר פריחה בצמחי הבר. עופות נוספים, כגון אנפיות הבקר, זרזירים, נחליאלי לבן ועוד נוהגים ללון במושבות לינה מיוחדות, שאליהן מתכנסים לעתים אלפי פריטים ללינה משותפת. לעתים מצויות מושבות הלינה בליבה ההומה של העיר, אך נראה שהרעש לא מפריע לעופות אלה.
נוסף למכרסמים שחיים באזור, מצויים באזור גם יונקים אחרים, אך בשל היישוב הצפוף ופעולות האדם נעלמו מן הנוף רוב היונקים הבינונים והגדולים. עד לראשית שנות השישים היו התנים חלק ניכר מן הנוף, ויללותיהם נשמעו מידי לילה ביישובי האזור, אך בשנת 1963 החל משרד החקלאות להרעיל את התנים, ורובם נעלמו מן השטח, אחת המושבות הקטנות והמעניינות של תנים שנותרו באזור מצויה ליד היישוב פלמחים, ובה נערכו תצפיות ומחקרים זואולוגים רבים. הדברת התנים גררה בעקבותיה התרבות של מזיקים, ובכללם הצפע המצוי. הדרבן והארנבת הם שני יונקים בינוניים שהתרבו גם הם בעקבות השמדת התנים.
מן היונקים הקטנים המצויים באזור, מצויים שלושה מיני חדף, וביניהם החדף הזעיר, שהוא קטן היונקים בעולם, אורך גופו 5 ס"מ ומשקלו כ-2 גרם. החדפים אוכלים חרקים ותולעים, ולמרות שהם נראים כמו עכברים חדי אף (ומכאן שמם), הם אינם משתייכים למשפחת המכרסמים אלא לסדרת אוכלי החרקים, שעמה נמנים גם הקיפודים.
מינים רבים מסדרת העטלפים שכנו באזור. העטלפים אוכלי החרקים נפגעו קשות בגלל הרעלת החרקים המזיקים ליבולים, אף כי הם מועילים לאדם בהשמדת חרקים אלה, ואילו עטלף הפירות המצוי, שהוא הגדול בעטלפי ישראל, משגשג באזור ומוצא את מזונו בשפע המטעים ובחצרות הבתים. מן העצים הגדולים בחצרות הוא להוט בעיקר אחרי פירות השסק, האזדרכת והפיקוס.
בשנים האחרונות התרבו בשוליו הדרומיים של האזור ובשטחים שאינם מיושבים בצפיפות מספר יונקים מרשימים. ביניהם בולטים עדרים קטנים של הצבי ארצישראלי, בעל חיים מוגן ואסור לציד. השועל המצוי, החי בעיקר בחולות ופעיל בלילות, והקרקל, חתול ממוצא טרופי-סודני, ובאוזניו השחורות נמצאות ציציות שיער שחורות. אלה היקנו לו את שמו, שפירושו בטורקית "שחור אוזניים".
בני אדם ישבו במקום עוד מימי קדם, בתחילה היו אלו הפלשתים וכן עוד מספר שבטים כנעניים שישבו לחופי מישור החוף הדרומי, בעיקר באזורי יפו, אשדוד, אשקלון ועזה אך גם באזורים אחרים. הביקוש לשטח אדמה זה נבע מהמיקום האסטרטגי לחופי הים התיכון, שהביא לפתח כלכלי ומסחרי לכל העמים שהתיישבו באזור. כמו כן, למעט שטחי החולות האזור היה נוח לחקלאות ונחלים רבים זרמו בו, דבר שעודד התיישבות באזור.
ראשוני המתיישבים היהודים שישבו במקום עם חידוש היישוב היהודי בארץ ישראל התיישבו בעיר יפו שהייתה ברובה עיר ערבית. בסוף המאה ה-19, עם הקמת המושבות הראשונות הוקמו במקום המושבות רחובות, נס ציונה, באר טוביה, גדרה, ראשון לציון ומאוחר יותר הוקמו תל אביב (תחילה כ-אחוזת בית) וכן התפתחו במקום יישובים חקלאיים ולא חקלאיים עם הזמן כגון כפר מרמורק, נגבה, בית דגן ועוד. בשנות ה-30 ושנות ה-40, לפני ההחלטות על חלוקת המדינה, החל תהליך יישוב אזור מישור החוף הדרומי על ידי מספר יישובים כגון גברעם, תקומה ועוד על מנת לבסס את היישוב היהודי באזור זה ולקבוע עובדות בשטח לפני החלוקות המתקרבות, ועל כן במבצעי חומה ומגדל ו11 הנקודות הוקמו יישובים גם באזור זה וכן על מנת לחבר את מרכז הארץ היהודי עם מעט היהודים שישבו באזור הנגב.
לאחר הקמת המדינה, הוקמו יישובים רבים באזור זה, בעיקר באזור הערים אשקלון, אשדוד וחבל אשכול (תחילה חבל הבשור) על מנת לפתח אזורים אלו שלא יושבו כמעט בכלל עד אז. באזור הוקמו בשנות ה-50 גם מספר מעברות ועיירות פיתוח כגון יבנה, נתיבות, שדרות ואופקים אך עולים גם שוכנו במושבים וקיבוצים שהוקמו לפני קום המדינה או לאחריה.
כיום אזור זה הוא אזור ירוק ומיושב והחקלאות במקום, חבל אשכול וגם גוש קטיף עד לשנת 2005, מספקת תוצרת רבה לשווקים בארץ ובחו"ל.
בתחילת ההתיישבות היהודית באזור, ובעיקר בעשרות השנים האחרונות, עוברת עלו מהפכה ונופו משתנה. תופעה זאת בולטת במיוחד באזורים העירוניים התעשייתיים לאורך החוף. גם מפעל השפכים המרכזי לגוש דן שבחולות ראשון לציון, ואזורי התעשייה, נוסף על פיתוח רשת דרכים והפסקת זרימת סחף הנילוס (בעקבות הפעלת סכר אסואן) יוצרים שינויים בנופו הטבעי של האזור.
טרם הגעת השבטים לארץ כנען ישבו במקום עמים רבים, ביניהם הפלשתים. עם חלוקת הארץ התיישב בחלק מהשטחים בצפון המישור שבט דן, כאשר שאר השטח היה בידי הפלשתים. דוד המלך כבש את האזור מידי הפלשתים והאזור עבר לשליטת ממלכת ישראל המאוחדת בנחלת שבט יהודה. עם היפרדות הממלכה המאוחדת לממלכת ישראל וממלכת יהודה עבר אזור זה לשליטת ממלכת יהודה, אף על פי שנכבש בהמשך מספר פעמים על ידי ממלכת ישראל ועל ידי מצרים. עם כיבוש הארץ על ידי ממלכת אשור נכבש גם אזור זה על ידם, אך עם עזיבת הכוחות את האזור הוא שב ונכבש על ידי ממלכת יהודה.
הערים החשובות בכל התקופות באזור זה היו יפו, אשדוד, אשקלון ועזה. בהמשך נלחמו על כיבוש האזור גם היוונים, הפרסים והחשמונאים. ערים אלו שימשו כמוצא חשוב לים ולכן הייתה להן חשיבות אסטרטגית. בעת השלטון הערבי המוקדם בארץ לא טיפחו השליטים את האזור והוא הוזנח, גם בזמן שלטון הצלבנים והממלוכים. עת נכבש האזור על ידי הממלוכים, שחששו מכניסה חוזרת של הצלבנים לחופי הארץ, הושמד נמל יפו על ידם. למרות זאת הצליחו להגיע בדרכי היבשה צלבנים ונזירים מרחבי אירופה. עם הגעתו של נפוליאון לאזור, הוא נכבש בקרבות קשים.
בעת תקופת השלטון העות'מאני החל האזור לשגשג במעט, ושופצו נמלי יפו ואשדוד. עם התקדמות הבריטים לכיוון ארץ ישראל פינו העות'מאנים את היהודים ביפו ותל אביב מחשש שיעזרו לכוחות הבריטיים בכיבושיהם, אך למרות זאת נכבש לבסוף האזור על ידי בריטניה אשר סייעה לפיתוח האזור מבחינה כלכלית והתיישבותית. במהלך המרד הערבי הגדול בשנים 1936-1939 נסגר נמל יפו, השער החשוב ביותר בכניסה לארץ ישראל. כתוצאה מכך הוקם נמל תל אביב שהחליף אותו. הבריטים, בתוכנית החלוקה, הציעו כי אזור זה יעבור ברובו לשליטת היהודים וכי שטחי רצועת עזה עד אשדוד יישארו בידי הערבים. עוד החליטו הבריטים כי אזור יפו וכן הכביש המחבר בינה לבין לוד יישארו בשליטה בינלאומית.
במלחמת העצמאות היו במקום מספר קרבות ומבצעים חשובים, והם:
מבצע כיתור - כיבוש השטח שליד המושבות מזכרת בתיה וגדרה בהם הכפרים עאקיר וקטרה. המבצע היווה חלק ממבצע ברק.
מבצע ברק - מבצע גירוש הערבים באזור שבין רחובות לבאר טוביה
מבצע חסידה - מבצע להנחתת מטוס בודד נושא נשק מצ'כוסלובקיה במנחת ליד הכפר הערבי בית דראס הסמוך לבאר טוביה.
מבצע השמד - חיסול כוחות הלחימה הערביים בין יבנה לאשדוד
מבצע חמץ - כיבוש העיר יפו
מבצע פלשת - מבצע לכיבוש האזור שבין יבנה לאשדוד
מבצע דני - לכיבוש אזור לוד ורמלה
מבצע יואב - אחד המבצעים המקיפים ביותר במלחמת העצמאות ובמהלכו נכבשו אזורי אשקלון, אשדוד, ניצנים, יד מרדכי וכן הופצץ אזור עזה
מבצע אגרוף - מבצע הפצצת אזור עזה ואשקלון וכן אזור באר שבע
מבצע התחלה - מבצע בו פוצצה מסילת הרכבת בין רפיח לאל-עריש
מבצע אסף - מבצע לכיבוש האזורים האחרונים שנותרו בכיבוש ערבי באזור הנגב המערבי
מישור חוף יהודה
גאוגרפיה של ארץ ישראל
מישור החוף הצפוני
ספי בן יוסף, מדריך ישראל החדש - כרך 9: מישור החוף הדרומי ופלשת. (ערך יואב רגב) הוצאת משרד הביטחון ההוצאה לאור וכתר הוצאה לאור. 2001.ISBN 10511111
רות פלג, מישור החוף : אדם וסביבה לאורך הדורות, לחטיבה העליונה - הוצאת משרד החינוך, התרבות והספורט. המינהל הפדגוגי. האגף לתוכניות לימודים; הוצאת יד יצחק בן צבי. המרכז לחקר ארץ ישראל ויישובה. היחידה לתוכניות לימודים. 2004.
מסיבת אוזניות היא מסיבה בה כל האנשים רוקדים לצלילי מוזיקה הנשמעת אך ורק באוזניות. בניגוד למסיבה רועשת בה נעשה שימוש במערכות הגברה וברמקולים, במסיבת אוזניות כל משתתף מקבל זוג אוזניות אלחוטיות שרק באמצעותן הוא יכול להאזין למוזיקה. המוזיקה עצמה בוקעת מעמדת שמע אליה מחובר משדר היוצר מרחב וירטואלי מוגדר שרק בו ניתן לשמוע את המוזיקה עם אותן האוזניות האלחוטיות – ללא אוזניות לא ניתן לשמוע מוזיקה כלל.
במסיבת אוזניות ניתן לשלב מספר ערוצי מוזיקה המשודרים במקביל לאותו המרחב והקהל על ידי שני די ג'יים או יותר. מסיבות האוזניות פופולריות במיוחד בתור מסיבות רחוב [  דרוש מקור  ]  בשל יכולתן לאפשר מסיבה נטולת רעש שאפשר לקיים גם בשעות בהן ישנם איסורים על קיום רעש בפומבי ועל השמעת מוזיקה רועשת.
מסיבת האוזניות הראשונה נערכה בשנת 1969 במסגרת סרט מדע בדיוני פיני בשם "Ruusujen Aika"‏. בשנות התשעים שב והועלה רעיון מסיבות האוזניות על ידי מספר ארגונים למען הסביבה שהשתמשו באוזניות במסיבות רחוב על מנת לצמצם את "זיהום הרעש" העולה מהן ואת הפגיעה בטבע ובסביבה. בשנות האלפיים יושם הרעיון גם בחופיה של גואה, הודו, כמענה להגבלות הממשלתיות בנוגע לעריכת מסיבות וקיום רעש במקומות פתוחים.
מאז יישומו, התפשט רעיון מסיבות האוזניות גם לתחומים נוספים בתחום המוזיקה: בנובמבר 2010 נערכה הופעת האוזניות הראשונה בישראל במסגרת פסטיבל הפסנתר במרכז סוזן דלל.
סוג נוסף של מסיבות אוזניות, הידוע בשם "מובייל קלאבינג", כולל את התקבצותם של מספר אנשים במקומות לא-קונבנציונאלים הרוקדים לצלילי מוזיקה שכל אחד מהם מספק לעצמו, תוך שימוש במכשירי שמע ניידים כדוגמת נגני MP3 ודיסקמנים הנשמעים באוזניות אישיות.
רפי ברבירו, שקט. רוקדים, באתר ynet, 1 בינואר 2010
תופעת מסיבות האוזניות, העולם הבוקר, רשת
אלימות נגד נשים היא תופעה חברתית הכוללת אלימות פיזית, אלימות מילולית, התעללות נפשית, תקיפה מינית או אלימות כלכלית כלפי נשים. קיימות תאוריות הטוענות שהסיבה לתופעה זו נעוצה באי השוויון המגדרי ובמעמדן הנחות של נשים לאורך ההיסטוריה. על אף התקדמות מסוימת במעמדן של נשים וחקיקת חוקים מגנים, ממשיכה התופעה להתקיים באופן נרחב ולגבות קורבנות נוספים.
בתרבויות שונות ובחברות פטריארכליות נחשבה האישה לרכוש של הגבר. אלימות נגד נשים הייתה דרך לשליטה בהן ולהגבלת צעדיהן ומעמדן בחברה, ותרמו לכך חוקים שונים ומדיניות ממשלתית בחלק מהמדינות, שלעתים קיימים גם כיום.
עדויות לאלימות נגד נשים ניתן לראות בין השאר בתנ"ך. בספר שופטים בסיפור פילגש בגבעה. בסיפור זה אנשים משבט בנימין אונסים פילגש של בן שבט לוי. בעקבות המעשה התלקחה מלחמת אחים בין אנשי שבט בנימין לבין שאר השבטים. כדרכן של מלחמות, גם מלחמה זו התאפיינה באלימות קשה כלפי גברים. באופן דומה, סיפור דינה מתחיל באלימות כלפי אישה אחת, והמשכו אלימות קשה נגד גברים רבים.
בדתות שונות הונצחה נחיתותה של האישה לעומת הגבר, והיו שראו במצוות מסוימות בדת צידוק לכך שהאישה צריכה להיות נשלטת על ידי הגבר. הפסוק "וְאֶל-אִישֵׁךְ תְּשׁוּקָתֵךְ, וְהוּא יִמְשָׁל-בָּךְ" פורֵש לעתים כהלכה למעשה. פרשיית אשת יפת תואר מראה שבתקופת המקרא היו מקובלות תופעות של שבי ואונס של נשות האויב בעת מלחמה. כמו בחברות קדומות רבות, בתו של האדם נחשבה לרכושו - והוא היה יכול למכור אותה ולהפוך אותה לשפחה.
ערך מורחב – אלימות במשפחה
אלימות כלפי בת הזוג היא מצב מורכב ואמביוולנטי מאחר שביחסים בין נשים וגברים נמצאת סתירה: מצד אחד יחסים של מתח, ריחוק ועוינות ומצד שני משיכה, אהבה וחיבה. מרבית התוקפים עשויים להיות אנשים בעלי צרכים אשר יכולים לאהוב ולהיות נאהבים, והם נוקטים באלימות כדי לקבל את רצונם מבנות זוגם ולהשיג עליהן שליטה. אלימות בעל כלפי רעייתו עשויה להיות מופעלת בכמה אופנים: פיזי, נפשי, מילולי, מיני וכלכלי. ההתנהגויות כוללות איומים, השפלות מילוליות ופיזיות, מעקבים, הטרדות, הצרת צעדים, בידוד חברתי, מניעת שליטה על משאבים כלכליים, השלכת חפצים, אונס או פגיעה מינית, פגיעות פיזיות שונות, ולעתים ניסיונות רצח ואף רצח.
נשים רבות נשארות במערכת זוגית אלימה בשל תלות כלכלית ורגשית משמעותית בגבר המתעלל, והעדר מנגנוני תמיכה ועזרה (מיעוט מקלטים לנשים מוכות ותוכניות שיקום). דרישה לפרידה או ניסיונות בריחה מובילים פעמים רבות למעשי אלימות נוספים מצד בן הזוג ואיומים ממשיים על חייהן של הנשים.
נשים ונערות רבות נמצאות במערכות יחסים עם בני זוג המתעללים בהן לרוב בצורה פיזית, אך גם מילולית, מינית או נפשית.
אלימות נגד אישה בתקופת ההריון מכונה לפעמים "אלימות הריונית", ונטען שהיא עשויה לנבוע מקנאת בן הזוג בעובר ובמטרה לפגוע בו.
אלימות נפשית כוללת השפלה, איומים, אלימות מילולית ובידוד חברתי. על אף שהתנהגויות אלה בפני עצמן אינן משאירות סימנים גופניים, הן עשויות להוביל למצבים של חרדה מהאפשרות למימוש האיומים. ההשפלות, ההאשמה והביקורת עלולות לפגוע משמעותית בדימוי העצמי וההערכה העצמית של האישה ובתחושת המסוגלות העצמית שלה. אלימות נפשית יכולה לבוא לידי ביטוי לעתים בשתיקה ארוכה מכוונת או בהתנהגות פאסיבית-אגרסיבית, שבה במקום ביטוי הכעס בצורה גלויה ובשיחה, עושה זאת האדם על ידי התנהגות תוקפנית (לדוגמה: טריקת הדלת).
ערך מורחב – אלימות מינית
תקיפה מינית היא תקיפה בעלת אופי מיני המתבצעת כלפי אדם ללא הסכמתו או בניגוד לחוק. היא כוללת מגע בעל אופי מיני באמצעות גופו של התוקף או באמצעות חפץ. העבירות מוגדרות על פי החוק והן: מעשה מגונה, אונס ומעשה סדום בכפייה (יש הרואים גם בהטרדה מינית סוג של תקיפה מינית, ויש המעדיפים להבחין בין השתיים). בהתאם לכך, כל אקט מיני המאופיין בהתנגדות נחשב כאלימות מינית, ולכן יכול להתקיים גם בין בני זוג וזוגות נשואים. בתרבויות מסוימות ישנם גברים הסבורים כי בידם הזכות להכריח את בת זוגם לקיים עימם יחסי מין גם ללא הסכמתה, אך הדבר נחשב לאונס על פי החוק במרבית מדינות העולם המערבי.
דוגמה נוספת לאלימות מינית היא "אונס דייטים" (Date Rape) - תקיפה בין אנשים שזה עתה הכירו, למשל במהלך דייט, ללא הסכמתו של אחד מהם. כיום אחוז אחד מהמתלוננות במרכזי סיוע לנפגעות תקיפה מינית מתלוננות על אונס דייטים, אך ההנחה היא כי אחוז הנפגעות גבוה יותר, בשל האשמה עצמית של האישה וקושי לקבוע לעצמה האם האירוע נחשב אונס.
לרוב, אלימות מצד הגבר עשויה להתבטא ברכושנות וקנאה כלפי האישה, בידוד האישה, ניסיון לשלוט בחייה של האישה באופן מוחלט, ניסיון הפחדת האישה על ידי מכות, שבירת חפצים או פגיעה ברכוש, איום בפגיעה עצמית כגון התאבדות, והכחשת האלימות. בחלק מהמקרים, הגבר נוטה להתחרט על מעשיו בהטחות חוזרות ונשנות כי "זה לא יקרה שוב".
 ערך מורחב – מילת נשים
מילת נשים מתבצעת על ידי כריתת הדגדגן. זהו מנהג הנערך במדינות אפריקניות. מטרת המנהג היא למנוע הנאה של האישה מיחסי מין. ישנן מס' דרכים שונים לביצוע הניתוח, לעתים על ידי תפירת השפתיים של איבר המין והשארת פתח קטן ליציאת השתן. מילת נשים כרוכה בסיכונים גבוהים של זיהומים והדבר גורם להתנגדות רבה של העולם המערבי. אולם במדינות רבות באפריקה הניתוח הפך לחלק מהתרבות, מדינות רבות בעולם רואות בכך כאלימות והתעללות מינית ונפשית בנשים. חוץ מהסכנות הפיזיולוגיות, הניתוח יכול לגרום לבעיות פסיכולוגיות חמורות כולל טראומה. כמעט 70% מהנשים באפריקה מתנגדות לטקס זה.
קיימות תאוריות הטוענות שהסיבה לאלימות נגד נשים נעוצה באי השוויון המגדרי ובמעמדן הנחות של נשים לאורך ההיסטוריה. לעומתם, ישנם המצביעים לעובדה שרוב נפגעי האלימות בעולם הם גברים. לדוגמה בארצות הברית לבדה, גברים היוו 99.999% מהנפגעים וההרוגים במלחמות ההיסטוריות, והיוו יותר מ 97% מהנפגעים מאז מלחמת המפרץ הראשונה. גברים גם מהווים 76% מקורבנות הרצח בארצות הברית, ומהווים רוב גדול לקורבנות פשעים אלימים. גם לפשעי מין גברים רבים נופלים קורבן, לדוגמה, ע"פ סטפן דונלדסון נשיא האגודה להפסקת האונס בבתי הכלא, ישנם 290,000 אסירים גברים הנאנסים מדי שנה בבתי הכלא בארצות הברית, ובממוצע מבוצעים שם 45,000 מעשי אונס מדי יום, מתוך אוכלוסייה של 1.2 מיליון אסירים גברים בארצות הברית). מאחר שרק מיעוט מהאלימות מכוונת נגד נשים, יש הטוענים שהאלימות נגד נשים אינה נובעת משנאת נשים, אלא פשוט מעבריינים המנצלים אנשים חלשים מהם, בין אם הם גברים או נשים.
1 מכל 10 נשים בישראל (10%) סובלות מאלימות במשפחה
22% מהגברים במדינת ישראל סבורים כי זכותם להכריח את בת זוגם לקיים עימם יחסי מין בכל עת
על פי מחקרים, 80% מהגברים המכים היו עדים לאלימות בביתם או חוו אלימות
כ –60% מהנשים המוכות גדלו בבתים בהם הייתה אלימות
 ערך מורחב – יום המאבק הבינלאומי למניעת אלימות נגד נשים
25 בנובמבר הוכרז על ידי האו"ם ב-1999 כיום המיועד למאבק באלימות נגד האישה.
רצח על חילול כבוד המשפחה
תקיפה מינית
תסמונת האישה המוכה
מקלט לנשים מוכות
מונולוגים מהווגינה
נשים נגד אלימות
קמפיין סרט לבן
תרבות אונס
ד"ר מייקל ג'. קונר, אלימות במשפחה כנגד נשים, מתוך סהר
מידע והכוונה בנוגע לאלימות נגד נשים, מתוך ל.א. לחימה באלימות נגד נשים
World Healt Organization:Gender-based violence (באנגלית)
נשים מוכות | אלימות במשפחה באתר lawlife, פורטל דיני המשפחה.
מקורות ישראליים ויהודיים העוסקים באלימות כנגד נשים, באתר מדרשת
כנסים ברחבי הארץ לרגל יום המאבק הבינלאומי למניעת אלימות נגד נשים
מקבץ נתונים על אלימות נגד נשים מתוך אתר שדולת הנשים בישראל
מדבר אדומים הוא כינוי לאזור במדבר יהודה.
על-פי מנשה הראל, מחוקרי מדבר יהודה, מדבר יהודה מתחלק למספר מדבריות משנה כמו מדבר זיף, מעון ועוד. על פי דברי הימים מדבר אדומים נקרא "מדבר ירואל". [  דרוש מקור  ] 
מנהג שילוח השעיר לעזאזל שהיה נהוג ביום הכיפורים בתקופת המקדש התבצע במדבר זה. [  דרוש מקור  ] 
על פי מנשה הראל, התייחד מדבר אדומים בכך שלא היה מיושב מעולם, למעט בימי בית ראשון. היישובים היחידים בו נמצאו מתקופת מלכי יהודה בבקעת הורקניה.
אַרְגֹּב היה שמו של אזור בבשן בעבר הירדן המזרחי בתקופת המקרא.
בקרב חוקרי המקרא וארץ ישראל שוררות דעות שונות באשר לזיהוי של ארגוב.
ארגוב נכבש על ידי שבטי ישראל לפני כניסתם לארץ ישראל שממערב לירדן; לפי המסופר בספר דברים, יצאו הלוחמים של שבטי ישראל אל הבשן שכלל את "חבל ארגוב", שם נתקלו בכוחות הצבא של עוג בסמוך לעיר אדרעי, והתנהלה מערכה צבאית שהסתיימה בניצחונם של שבטי ישראל:
"וַנֵּפֶן וַנַּעַל דֶּרֶךְ הַבָּשָׁן וַיֵּצֵא עוֹג מֶלֶךְ הַבָּשָׁן לִקְרָאתֵנוּ הוּא וְכָל עַמּוֹ לַמִּלְחָמָה אֶדְרֶעִי: וַיֹּאמֶר ה' אֵלַי אַל תִּירָא אֹתוֹ כִּי בְיָדְךָ נָתַתִּי אֹתוֹ וְאֶת כָּל עַמּוֹ וְאֶת אַרְצוֹ וְעָשִׂיתָ לּוֹ כַּאֲשֶׁר עָשִׂיתָ לְסִיחֹן מֶלֶךְ הָאֱמֹרִי אֲשֶׁר יוֹשֵׁב בְּחֶשְׁבּוֹן: וַיִּתֵּן ה' אֱלֹהֵינוּ בְּיָדֵנוּ גַּם אֶת עוֹג מֶלֶךְ הַבָּשָׁן וְאֶת כָּל עַמּוֹ וַנַּכֵּהוּ עַד בִּלְתִּי הִשְׁאִיר לוֹ שָׂרִיד: וַנִּלְכֹּד אֶת כָּל עָרָיו בָּעֵת הַהִוא לֹא הָיְתָה קִרְיָה אֲשֶׁר לֹא לָקַחְנוּ מֵאִתָּם שִׁשִּׁים עִיר כָּל חֶבֶל אַרְגֹּב מַמְלֶכֶת עוֹג בַּבָּשָׁן:"
בהמשך ספר דברים מסופר על יאיר בן מנשה אשר חלש על חבל ארגוב, שנקרא מאז על שמו "חות יאיר":
"יָאִיר בֶּן מְנַשֶּׁה לָקַח אֶת כָּל חֶבֶל אַרְגֹּב עַד גְּבוּל הַגְּשׁוּרִי וְהַמַּעֲכָתִי וַיִּקְרָא אֹתָם עַל שְׁמוֹ אֶת הַבָּשָׁן חַוֹּת יָאִיר עַד הַיּוֹם הַזֶּה:"
ואילו, בספר מלכים, חבל ארגוב בבשן וחות יאיר בן מנשה בגלעד מתוארות כשתי יחידות מנהל נפרדות, שעליהן הופקד בן גבר אשר ישב ברמת גלעד, הנכללות בממלכת שלמה.
"בֶּן גֶּבֶר בְּרָמֹת גִּלְעָד לוֹ חַוֹּת יָאִיר בֶּן מְנַשֶּׁה אֲשֶׁר בַּגִּלְעָד לוֹ חֶבֶל אַרְגֹּב אֲשֶׁר בַּבָּשָׁן שִׁשִּׁים עָרִים גְּדֹלוֹת חוֹמָה וּבְרִיחַ נְחֹשֶׁת:"
אוסביוס, בחיבורו האונומסטיקון (תחילת המאה ה-4 לספירה), הציע לזהות את האתר המקראי עם העיר "רגב" (כיום ראג'ב) שבהרי הגלעד, אך זיהוי זה מוטל כיום בספק.
טרכון
הערך: ארגב, לכסיקון מקראי, (עורכים: מנחם סוליאלי, משה ברכוז), א-ב, תל אביב: הוצאת דביר, תשכ"ה-1965, עמ' 73.
יוחנן אהרוני, אטלס כרטא לתקופת המקרא, ירושלים: הוצאת כרטא, 1974, עמ' 113.
ה' היא האות החמישית באלפבית העברי, ושמה ה"א (הֵא).
ה' היא אחת מארבע אותיות אהו"י, שהן אמות הקריאה. ה' משמשת אם קריאה במרבית המקרים שבהם היא מופיעה בסוף מילה. כאשר מופיע מפיק בהּ' בסוף מילה, וכאשר היא מופיעה שלא בסוף מילה, היא נהגית כמו האות h במילה האנגלית hot.
בהתאם לחלוקת אותיות האלפבית העברי לחמשת מוצאי הפה, ה' נמנית עם ארבע האותיות הגרוניות: אהח"ע. מבחינה פונולוגית היא מייצגת עיצור סדקי, חוכך, אטום (/h/ ‏:IPA).
בגימטריה ערכה 5, ובהתאם לכך יום ה' הוא יום חמישי וכיתה ה' היא הכיתה החמישית בבית הספר. כאשר האות ה' מופיעה בראש תאריך עברי, פירושה 5,000, למשל: שנת ה'תשס"ה היא השנה ה-5765 בלוח העברי.
בשפה עברית מודרנית שכיחות השימוש באות ה' היא כ־8.18% מכלל אותיות האלף-בית.
האות ה' משמשת כקיצור של השם המפורש של אלוהים, ומבוטאת "השם" או "אדונָי". היא משמשת גם כקיצור של המילה "האדון".
בקבלה מסמלת האות ה' את העולם הזה ואת הניסויים והפיתויים שבו.
האות ה' היא אחת מאותיות השימוש, והיא מצטרפת למילה במשמעויות שונות, התלויות בהקשר:
ה"א הידיעה: מציינת שמדובר בעצם מסוים, ידוע, למשל "הילד" לעומת "ילד".
ה"א השאלה: מופיעה בראש משפט שאלה, למשל במשפט הידוע: "הרצחת וגם ירשת?"
ה' המצטרפת בסוף שמו של מקום קרויה "ה"א המגמה", והיא מציינת תנועה בכיוון זה, למשל: ירושלימה = אל ירושלים. הביתה = אל הבית.
בקוד ASCII מיוצגת האות ה' בערך E4, ובקוד Unicode היא מיוצגת בערך 05D4.
בקוד מורס מיוצגת האות ה' באמצעות הרצף: --- (קו קו קו).
הוא ייצוגה של האות ה' בכתב ברייל.
באלפבית צלילי מיוצגת האות ה' באמצעות המילה "הגר".
באיתות בדגלי סמפור ה' מיוצגת על ידי דגל אחד הפונה דרומה (כלפי מטה) ודגל שני הפונה צפון-מזרחה.
ه – האות הַא בערבית
ﺓ – הסימן תא מרבוטה בערבית
בן שלו, אלוואי שתלמדו כבר לשיר את האות ה', באתר הארץ, 4 באוגוסט 2016
הממלכה המאוחדת היא מדינה ריבונית הכוללת את אנגליה, סקוטלנד, ויילס (באי בריטניה הגדולה) ואת צפון אירלנד. בעבר, כלל שטח הממלכה את שטחו המלא של האי אירלנד. השלטון הבריטי על האי האירי נמשך כמאה שנים עד ההכרזה על עצמאות אירלנד ב-1921.
המבנה הנוכחי של המדינה החל להתגבש לאחר העברתו של חוק האיחוד הראשון, שאיחד את הפרלמנט האנגלי עם הפרלמנט הסקוטי, ויצר ישות מדינית אחת בשם ממלכת בריטניה הגדולה. לאחר חוק זה התקבל חוק נוסף בשם חוק האיחוד של 1800, שאיחד את ממלכת בריטניה הגדולה ואת ממלכת אירלנד, ויצר את הממלכה המאוחדת של בריטניה הגדולה ואירלנד.
ב-1922 קיבלה מדינת אירלנד החופשית את עצמאותה, וצפון אירלנד נותרה כחלק מהממלכה המאוחדת. כתוצאה מכך, החל מ-1927 שמה הרשמי של הממלכה הוא הממלכה המאוחדת של בריטניה הגדולה וצפון אירלנד. שמה של המדינה מקוצר בדרך כלל לבריטניה או ל-UK (ראשי תיבות של United Kingdom שמתורגם לשם הממלכה המאוחדת).
ישנן עדויות להתיישבות בני האדם באי הבריטי בראשית הנוכחות האנושית באירופה לפני כ-400,000 שנה, אך התיישבות בידי בני אדם מודרניים בשטח שיהפוך לממלכה המאוחדת התחילה להתרחש לפני כ-30,000 שנה. לקראת סופו של עידן הקרח האחרון, בסביבות שנת 6500 לפני הספירה, הייתה בריטניה מחוברת לאירופה בחיבור יבשתי. התרבויות הקדומות לא השאירו אחריהן כל עדות כתובה אלא רק שרידי מבנים. בין המבנים המרשימים ביותר ששרדו מאותה תקופה נמנה מעגל האבנים בסטונהנג' שנבנה בין השנים 3500 ל-1500 לפנה"ס.
בשנת 800 לפנה"ס פלשו שבטים קלטים לאי והביאו את תרבותם, אשר שרידיה קיימים עד היום. הפלישה החשובה הבאה הייתה הפלישה של האימפריה הרומית. לאחר שני ניסיונות כושלים בתקופתו של יוליוס קיסר במהלך מלחמת גאליה הצליח הקיסר קלאודיוס לכבוש את אזור אנגליה בשנת 43 לספירה. הרומים פיתחו את האזור שבשליטתם והקימו את לונדון (לונדיניום) כמרכזו.
לאחר נפילת האימפריה הרומית נטשו חייליה את בריטניה בשנת 410. לתוך האזורים הללו פלשו שבטים גרמאנים שהידועים בהם הם השבטים האנגלים והסקסונים. התושבים הקלטים נדחקו לצפון ולוויילס. החל משנת 793 אירעו פלישות חוזרות ונשנות של ויקינגים לבריטניה, כאשר בתקופות מסוימות הם השתקעו באי. גירושם של הוויקינגים החל בתקופתו של המלך הסקסוני אלפרד הגדול, שגם איחד את אנגליה וביסס את השלטון המרכזי.
בשנת 1066 פלשו הנורמנים לבריטניה והשתלטו על ממלכת אנגליה. שושלת המלוכה יסדו שושלת השולטת, עם הפסקות קלות, עד ימינו. השפה שבה השתמשו הנורמנים השפיעה על האנגלית של אותה תקופה, והטמיעה בה מאפיינים שמקורם בשפה הצרפתית ובשפה הלטינית.
לאורך רוב ימי הביניים ויילס הייתה מדינה מפולגת, שהייתה תחת שלטון של מספר ממלכות קטנות. כאשר הנורמנים פלשו לאנגליה, הם התמקדו בעיקר בגבול הפרוץ עם ויילס, והקימו מספר מוצבים צבאיים בחלק המזרחי של המדינה ובאזורי הגבול. בתגובה לכך, תושבי ויילס, שבדרך כלל היו מפולגים, החלו להתאחד סביב מנהיגים כגון ליואלין הגדול, שב-1199 תואר בשם "הנסיך של כל צפון ויילס".
ב-1282 המלך אדוארד הראשון (1272 – 1307) הצליח לכבוש את כל המדינות העצמאיות שנותרו בצפון ובמערב ויילס (אזור זה מתאים בקירוב למחוזות אנגלסי, קירנארפונשייר, מריונת'שייר, קרדיגיון וקארמארת'נשייר). אמנת רודלאן החילה באופן רשמי את שלטונו של אדוארד על ויילס שנתיים לאחר מכן. כדי לרצות את תושבי ויילס, בנו של אדוארד (שמאוחר יותר נקרא אדוארד השני), שנולד בויילס, קיבל את התואר הנסיך מוויילס ב-7 בפברואר 1301. לאחר מכן קיבלה ויילס מעמד של אזור מנהלי, שבו החזיקה באופן רשמי בין 1284 ל-1536. המסורת שקובעת שנסיך (או נסיכת) ויילס יורש את כתר המונרכיה הבריטית נשארה עד ימינו.
בין 1284 ל-1536 הכתר הבריטי שלט על ויילס באופן חלקי, כיוון שעדיין נותרו בדרום ובמזרח ויילס מספר מדינות עצמאיות (בשלטון של לורדים) שלא היו כפופות ישירות לכתר. כוחן של המדינות הללו התפוגג ב-1535, כאשר הושלם האיחוד הפוליטי והמנהלי של אנגליה וויילס. סדרת החוקים בחוקי ויילס מ-1535 הכפיפה את ויילס למערכת המשפטית של אנגליה, וחילקה את ויילס למחוזות ברקון, דנבי, מונמת', מונטגומרי וראנדור, כאשר במקביל הוא הוסיף שטחים למחוזות גלוסטר, הירפורד וסאלופ (חוק באותו נושא שנחקק ב-1542 לא הזכיר את מונמאות'שייר, מה שהוביל למחלוקת באשר למעמדו כחלק מאנגליה או ויילס). כמו כן, החוק הרחיב את תחום השיפוט של החוק האנגלי לכל אנגליה וויילס, והקנה לאנגלית מעמד כשפה היחידה שמותר לעשות בה שימוש למטרות רשמיות. החוק הזה גרם לכך שרוב הוולשים לא יכלו להתקבל לעבודות ממשלתיות. כמו כן, ויילס הייתה מיוצגת בפרלמנט הבריטי בארמון וסטמינסטר.
תהליך האיחוד של אירלנד החל בשנת 1169 כאשר אנגליה נשלטה על ידי הנרי השני (1154 – 1189). בתחילת התהליך לא היה מדובר בכיבוש אנגלי ישיר כיוון שהוא נעשה על ידי קבוצה קטנה של נורמנים שלא היו אנגלים או תמכו באנגלים. ריצ'רד דה-קלר, ברון נורמני מווילס שנושל מנכסיו, כרת ברית עם המלך האירי הגולה, דרמוט מק'מורו, על מנת לסייע לו להשיג בחזרה את הממלכה שלו מידי שליט ליינסטר. כתוצאה מכך הנורמנים השיגו דריסת רגל טריטוריאלית באירלנד, וכבשו את דבלין ב-1170. יורשו של דה-קלר הדאיג את הנרי השני, שחשש מכוחו העולה. הנרי פלש לאירלנד בעצמו ב-1171, וכבש את דבלין ואת האזור שמסביבה.
ב-1541 הפרלמנט של אירלנד קיבל הוראה לשנות את מעמד המדינה לממלכה, כאשר הנרי השמיני (1509 – 1547) הוא המונרך השליט; הנרי, שראה את עצמו כאחד שלא כפוף לחוקי הפרלמנט, נטל לעצמו את התואר מלך אירלנד בשנה שלאחר מכן ופעולה זו יצרה איחוד בין הממלכות. במשך שארית המאה ה-16, המונרכים מבית טיודור הרחיבו את שליטתם על אירלנד מהאזור של דבלין אל האי כולו, תהליך שהסתיים ב-1603. הכיבוש מחדש של אירלנד על ידי בית טיודור היה אלים, ושיאו היה בהתקוממויות דזמונד ובמלחמת תשע השנים. מאפיין נוסף של המאה ה-16 היה יצירת מטעי אירלנד, שהיו ניסיון להרחיב את ההשפעה האנגלית באזור באמצעות הפקעת אדמות מבעליהן האירים ו"שתילת" מושבות של מתיישבים אנגליים במקומם.
סקוטלנד הייתה, עד 1707, ממלכה עצמאית שבמשך מאות שנים התנגדה לניסיונות האנגליים להתערב בענייני הפנים והחוץ שלה. בגלל האקלים שלה, הגאוגרפיה וצפיפות האוכלוסין, ממלכת סקוטלנד הייתה בדרך כלל נחותה מבחינה צבאית וכלכלית בהשוואה לאנגליה. אולם, הברית של סקוטלנד עם צרפת היוותה מקור לדאגה עבור הממשלות והמונרכים ששלטו באנגליה והצורך לבודד את סקוטלנד מצרפת הקתולית היה אחד מהגורמים העיקריים שהשפיעו על מדיניות החוץ של אנגליה כלפי סקוטלנד, ובעיקר במהלך הרפורמציה הסקוטית.
הרפורמציה הסקוטית הייתה התנגשות בין האמונה הישנה (קתוליות) לבין החדשה (קלוויניזם). מרי, מלכת הסקוטים, נאלצה לוותר על כתרה בעקבות מרד שפרץ נגדה ולברוח לאנגליה, לאחר שהשאירה את בנה ויורשה התינוק, ג'יימס השישי, בטיפולם של שומרים פרוטסטנטיים. מרי הייתה דמות מעוררת מחלוקת, כיוון שהיו ספקות בקרב הקתולים האנגלים באשר לחוקיות נישואיו של הנרי השמיני עם אן בוליין, והייתה בעיני רבים יורשת יותר לגיטימית לכתר האנגלי מאשר בת דודתה הפרוטסטנטית אליזבת הראשונה (סבא-רבא של מרי, הנרי השביעי, היה הסבא של אליזבת באמצעות קשרי נישואין בין אנגליה וסקוטלנד). אליזבת כלאה את בת דודתה במעצר בית ובסופו של דבר, לאחר שהגיעו אליה שמועות על כוונותיהם של הקתולים להדיח אותה, הביאה להוצאתה להורג באשמת בגידה. אליזבת מתה ב-1603, ללא כל יורש ישיר לכתר.
ג'יימס, שכעת היה מלך הסקוטים לפי החוק, ירש את מקומה של אליזבת ב-1603 ונטל את התואר ג'יימס הראשון מאנגליה במקביל לתואר שכבר היה לו, ג'יימס השישי, מלך הסקוטים. המלך ג'יימס, שלרוב מכונה ג'יימס הראשון והשישי, ייסד את בית סטיוארט כמשפחת המלוכה של בריטניה הגדולה, אף על פי ששתי הממלכות שמרו על פרלמנטים נפרדים. איחוד הכתרים גרם לתחילת האיחוד של שתי הממלכות. אולם, במאה השנים שלאחר מכן, הבדלים דתיים ופוליטיים חריפים גרמו לקיום חלוקה בין הממלכות, ואנשי האצולה לא הצליחו למנוע את ההתפרצויות של מלחמות הרסניות.
עלייתו לשלטון של בנו של ג'יימס הראשון, צ'ארלס הראשון, ב-1625, סימנה את תחילת הפילוג בין המלך והפרלמנט. נאמנותו של צ'ארלס לדוקטרינת הזכויות האלוהיות של המלך חוללה קרב אכזרי על השליטה בממלכה בין המלך והפרלמנט. המשבר הסלים במלחמת האזרחים האנגלית (1642 – 1649), שבמהלכה צ'ארלס הוצא להורג. לאחר המלחמה החלה תקופת שלטון של הפרלמנט שנודעה בשם חבר העמים של אנגליה (1649 – 1653), שבמהלכה השליט היה חבר הפרלמנט לשעבר אוליבר קרומוול שנשא בתואר לורד פרוטקטור. אולם, המשטר החדש לא היה פופולרי, ומותו של קרומוול השאיר חלל פוליטי בלתי ניתן למילוי, אפילו על ידי בנו ריצ'רד ששלט בשנים 1658 - 1659, לפני שהחליט על חזרה הדרגתית לשיטת השלטון שהייתה לפני הפרוטקטורט של קרומוול. בסופו של דבר, צוואתו של קרומוול שביקשה לשמור על יציבות פוליטית גרמה לפרלמנט לנהל משא ומתן על החזרת המונרכיה עם בנו של צ'ארלס, צ'ארלס השני. התקופה שבין המשברים המוקדמים בין צ'ארלס הראשון והפרלמנט בשנות ה-20 של המאה ה-17 עד להחזרת המלוכה ב-1660 מוכרת כיום על ידי ההיסטוריונים בשם המהפכה האנגלית.
בתקופת חבר העמים סיפחה אנגליה את אירלנד וסקוטלנד, והאוטונומיה החוקתית שלהן בוטלה. אירלנד השתנתה לצמיתות בעקבות הסיפוח האנגלי, כיוון שבעלי האדמות הקתוליים שהיו בה נושלו מרכושם לאחר הכיבוש של קרומוול ובמקומם הגיע המעמד של שלטון הבריטים הפרוטסטנטיים. לאחר השבת המלוכה וביטול השלטון הרפובליקני, הוענקה לאירלנד ולסקוטלנד אוטונומיה מהממשלה המרכזית בלונדון. למרות זאת, האזור של מלחמות שלוש הממלכות עבר תקופה של ביסוס הבכורה האנגלית לעומת שתי הממלכות האחרות בתקופה של בית סטיוארט.
מדיניותה של המלכה אן (שבוצעה בשנים 1702 עד 1714), שהייתה המלכה האחרונה מבית סטיוארט, הייתה להעמיק את השילוב הפוליטי. תחת חסותה של המלכה ושל יועציה נוסחה הצעת חוק איחוד וב-1706 אנגליה וסקוטלנד פתחו במשא ומתן בנושא. הנסיבות שהובילו לקבלת ההצעה על ידי סקוטלנד נתונות במחלוקת מסוימת. תומכי האיחוד הסקוטים האמינו שאי קבלת הצעת החוק תגרור כפיית איחוד בתנאים פחות טובים וחודשים של ויכוחים באשר לגבולות בין הממלכות, מה שבתנאים מסוימים עלול להסלים למלחמת אזרחים. ישנה טענה כי רוב תושבי סקוטלנד לא היו מרוצים מהאיחוד, אולם בעקבות קשיים כלכליים חמורים, הפרלמנט של סקוטלנד קיבל את ההצעה, אם כי בהסתייגות.
ב-1707 חוקי האיחוד קיבלו את ההסכמה המלכותית, וביטלו מבחינה מעשית את הפרלמנטים של ממלכת אנגליה וממלכת סקוטלנד, תוך יצירה של ממלכת בריטניה הגדולה המאוחדת עם פרלמנט אחד. אן הפכה מבחינה רשמית למחזיקה הראשונה של הכתר הבריטי המאוחד, וסקוטלנד שלחה 45 נציגים לפרלמנט החדש בווסטמינסטר. ייתכן והיתרון הגדול ביותר לסקוטלנד כתוצאה מהאיחוד היה העובדה שהיא נהנתה מסחר חופשי עם אנגליה ומושבותיה שמעבר לים. מצדה של אנגליה, נוטרלה האפשרות שסקוטלנד תצטרף למדינות שעוינות אותה כמו גם הבטחת המשך קיומה של השושלת הפרוטסטנטית שמחזיקה בכתר הבריטי.
אולם, מספר היבטים של הממלכות העצמאיות לשעבר נשארו מופרדים גם לאחר האיחוד. דוגמאות למוסדות סקוטיים ואנגליים שלא מוזגו לתוך המערכת הבריטית כוללים: החוק האנגלי והחוק הסקוטי, בנק אנגליה ובנק סקוטלנד, הכנסייה הפרסביטריאנית הסקוטית והכנסייה האנגליקנית של אנגליה נשארו נפרדות כמו גם מערכות החינוך וההשכלה הגבוהה. אולם, תנאי אחד שהיה בחוקי האיחוד, שינוי שמן של אנגליה וסקוטלנד ל"בריטניה הצפונית" ו"בריטניה הדרומית", בהתאמה, לא מולא כיוון שהשמות לא נטמעו בשיח הציבורי (אולם, באנגליה השם "אנגליה" והשם "בריטניה" משמשים לעתים רבות כמילים נרדפות, מצב שלא קיים בסקוטלנד).
 ערך מורחב – היסטוריה של ארצות הברית
המתיישבים הראשונים לאורך החוף של האוקיינוס האטלנטי הגיעו במהלך המאה ה-17 ביחד עם קבוצות קטנות יותר של הולנדים ושוודים. אמריקה הקולוניאלית התאפיינה במחסור חמור בכוח אדם, מה שהוביל לצורות שונות של עבודת כפייה ובהן עבדות ומשרתים בשכר נמוך, ובמדיניות בריטית של הזנחה קלה שאפשרה את ההתפתחות של רוח אמריקנית השונה מזו של המייסדים האירופאים.
המושבה האנגלית הראשונה נוסדה בג'יימסטאון שעל נהר ג'יימס ב-1607. היא דעכה במשך כמה עשורים עד שגל חדש של מתיישבים הגיע בשלהי המאה ה-17 והתמחה בגידולים חקלאיים שהתבססו על טבק. דוגמה אחת לעימות בין האינדיאנים לבין המתיישבים האנגלים היא התקוממות פווהאטאן בווירג'יניה (1622), שבה האינדיאנים הרגו מאות מתיישבים אנגלים. העימות הגדול ביותר בין האינדיאנים לבין האנגלים במאה ה-17 היה מלחמת המלך פיליפ בניו אינגלנד.
המייסדים העיקריים של ניו אינגלנד היו פוריטנים שהקימו את מושבת מפרץ מסצ'וסטס ב-1629. המושבות האמצעיות, שמורכבות ממדינות ניו יורק, ניו ג'רזי, פנסילבניה ודלאוור של ימינו, אופיינו על ידי גיוון גדול באוכלוסייה. הניסיון הראשון להתיישב בווירג'יניה היה הקמתה של פרובינציית קרוליינה, כאשר פרובינציית ג'ורג'יה (האחרונה מבין 13 המושבות שהוקמה) הוקמה ב-1733. חלק מהמושבות היו מושבות עונשין החל משנות ה-20 של המאה ה-17 ועד מלחמת העצמאות של ארצות הברית.
המונח "בריטניה הגדולה" הופיע לראשונה לאחר חוק האיחוד של 1707. אולם, היחס למונח הוא לרוב ציורי, מה שמרמז כי הממלכות התאחדו מרצונן ולא באמצעות כיבושים. מונח זה לא נחשב כשם הממשי של הממלכה המאוחדת החדשה, שבעבר נקראה "ממלכת בריטניה הגדולה". המונח "הממלכה המאוחדת" (של בריטניה הגדולה ואירלנד) החל לשמש כשם ביחס לממלכה שנוצרה לאחר איחודן של ממלכת בריטניה הגדולה וממלכת אירלנד ב-1 בינואר 1801.
השם "בריטניה הגדולה" הוצג לראשונה על ידי ג'יימס השישי/הראשון באוקטובר 1604, וקבע כי הוא ויורשיו ייקראו מעתה מלכי בריטניה הגדולה ולא מלכי אנגליה וסקוטלנד. אולם, השם לא התייחס למדינה כאל גוף יחיד; הן אנגליה והן סקוטלנד המשיכו להתקיים תחת ממשל עצמי. ישנה מחלוקת באשר לתוקפו של השם ביחס לכתר הבריטי, היות שהמונרכים השונים השתמשו בשמות נפרדים (ג'יימס הראשון/השישי, ג'יימס השני/השביעי) באנגליה ובסקוטלנד בהתאמה.
על מנת להימנע מבלבול, ההיסטוריונים אינם משתמשים בדרך כלל במונח "מלך בריטניה הגדולה" לתיאור מאורעות שהתרחשו עד 1707 ובמקום זאת משתמשים בשם שהיה מקובל לגבי המלך באנגליה או בסקוטלנד. התארים הנפרדים בוטלו כאשר שתי המדינות התמזגו במסגרת חוק האיחוד של 1707, כאשר המונרכים ששלטו לאחר מכן קבעו את שמם לפי ההיסטוריה האנגלית או הסקוטית. ניתן לטעון שהמונרכים קבעו כי מספרם (לדוגמה, ג'יימס השישי) יהיה הגבוה ביותר שניתן, ומקורו של מספר זה היה ברוב המקרים אנגלי.
הפלישות מאנגליה הנורמנית שהחלו ב-1170 הובילו למאות שנים של סכסוכים באירלנד. מספר מלכים אנגליים רצו לכבוש את אירלנד, ולהחיל את שליטתם באמצעות כוח על כל האי. בראשית המאה ה-17 החלה התיישבות נרחבת של מתיישבים פרוטסטנטיים מאנגליה ומסקוטלנד בחבל אלסטר, מה שגרם לעזיבתם של רוב התושבים הקתוליים המקומיים מחלק זה של האי. החל מהפלישות הראשונות של הנורמנים מאנגליה, אירלנד הייתה נתונה לשליטה זרה, בתחילה על ידי אנגליה ולאחר מכן על ידי בריטניה הגדולה.
ישנה טענה כי בעקבות מלחמת העצמאות של ארצות הברית (1775 – 1783) החלה להתארגן קבוצה של מתנדבים איריים, שפתחה בקמפיין למען עצמאות גדולה יותר לפרלמנט האירי. עצמאות זו ניתנה ב-1782, ומשמעותה הייתה הענקת היכולת לאירלנד לנהל סחר חופשי ועצמאות חקיקתית.
אולם, המהפכה הצרפתית עודדה את הקריאות ההולכות וגוברות לעשיית רפורמה חוקתית משמעותית יותר. חברת האירים המאוחדים, שהורכבה מפרסביטריאנים מבלפסט ואנגליקנים וקתולים מדבלין, החלה בקמפיין שמטרתו הייתה סיום השליטה הבריטית באי. מנהיגם, תיאודור וולף תון, עבד עם הוועידה הקתולית של 1792 שדרשה לבטל את חוקי העונשין כפי שהיו באותה תקופה. בעקבות כשלונו בהשגת תמיכתה של הממשלה הבריטית, הוא נסע לפריז, ועודד מספר יחידות צי צרפתיות להגיע לאירלנד ולסייע בארגון המרד. יחידות אלה הושמדו על ידי כוחות הממשלה הבריטית, וניסיונות המרד הללו שכנעו את ראש הממשלה הבריטי, ויליאם פיט הבן, שהפתרון היחיד הוא סיום העצמאות האירית לצמיתות.
מבחינה חוקתית, האיחוד של בריטניה הגדולה ואירלנד הושלם ב-1 בינואר 1801, בפרלמנט האירי ובפרלמנט הבריטי, כפי שנקבע בחוק האיחוד של 1800, ושמה של המדינה החדשה נקרא "הממלכה המאוחדת של בריטניה הגדולה ואירלנד". אירלנד שלחה 100 נציגים לבית הנבחרים הבריטי בווסטמינסטר ו-28 אצילים לבית הלורדים, שנבחרו בעצמם על ידי האצולה הבריטית (לקתולים באירלנד לא הייתה אפשרות להיות מיוצגים בבית הלורדים).
חלק מההסכם שהוביל לחוק האיחוד של 1800 הייתה הדרישה שחוקי העונשין באירלנד יוחלפו, בנוסף להענקת אמנציפציה לקתולים. אולם, המלך ג'ורג' השלישי סיכל את הרעיון של אמנציפציה, וטען שהענקתה תהיה הפרה של שבועת ההכתרה שלו להגן על הכנסייה האנגליקנית. לאחר קמפיין שניהל עורך הדין והפוליטיקאי דניאל או'קונל, ובעקבות מותו של ג'ורג' השלישי, החלה הענקת האמנציפציה לקתולים ב-1829, ואחת התוצאות הישירות של פעולה זו הייתה מתן ייצוג לקתולים בפרלמנט. לאחר מכן או'קונל ניסה לגרום לביטולו של חוק האיחוד, אולם לא הצליח בכך.
כאשר הגיעה לאי מחלת שידפון תפוח האדמה ב-1846, רוב האוכלוסייה הכפרית נותרה ללא מזון. לרוע המזל, פוליטיקאים בריטים, כגון ראש הממשלה רוברט פיל, תמכו במדיניות כלכלית מסוג לסה פר, שעיקרה היה אי התערבות ממשלתית מכל סוג שהוא. בעוד שגויסו סכומי כסף גדולים על ידי אנשים פרטיים ונותני צדקה (אינדיאנים אמריקניים שלחו אספקה, והמלכה ויקטוריה תרמה סכום השווה בערכו ל-70,000 לירות שטרלינג של ימינו), חוסר הפעולה של הממשלה הבריטית (או העדר פעולה מספקת) גרם לבעיה להפוך לקטסטרופה. מעמד האיכרים והחוואים כמעט ונמחק לחלוטין במה שעתיד להיות ידוע בשם רעב תפוחי האדמה הגדול באירלנד.
רוב תושבי אירלנד בחרו כנציגיהם לפרלמנט ליברלים ושמרנים שהשתייכו למפלגות הבריטיות הראשיות (יש לשים לב שלעניים לא הייתה זכות הצבעת באותה תקופה). מיעוט משמעותי בחר יוניוניסטים, שייצגו את העמדה של השארת חוק האיחוד על כנו. אייזק באט, פרקליט טורי לשעבר שהפך ללאומן, הקים תנועה לאומנית חדשה, ליגת שלטון הבית, בשנות ה-70 של המאה ה-19. לאחר מותו של באט תנועת שלטון הבית, או מפלגת הפרלמנטריות האירית כפי שהייתה ידועה באותה תקופה, הפכה לכוח פוליטי חשוב תחת הנהגתו של ויליאם שאו, ובייחוד בגלל בעל אדמות פרוטסטני רדיקל, צ'ארלס סטיוארט פרנל. מפלגת הפרלמנטריות האירית שלטה בפוליטיקה האירית, וגרמה לצמצום כוחן של המפלגות הליברלית, הקונסרבטיבית והיוניוניסטית. תנועתו של פרנל הוכיחה את עצמה ככנסייה גדולה, שכללה חברים מקרב בעלי אדמות קונסרבטיביים ועד ליגת האדמה שהייתה קבוצה שתמכה בשינוי יסודי של חוקי אחזקת האדמות האיריים, שלפיהם רוב החוות הושכרו לאיכרים מאחוזות אריסטוקרטיות גדולות יותר.
תנועתו של פרנל תמכה בשלטון בית, וכוונתם הייתה שתושבי אירלנד ישלטו באי כחלק מהממלכה המאוחדת, בניגוד לאו'קונל שרצה עצמאות מלאה שתהיה נתונה למונרכיה וכתר משותפים. שתי הצעות חוק לשלטון בית (1886 ו-1893) הוצגו על ידי ראש הממשלה הליברל ויליאם גלאדסטון, אולם שתיהן לא הפכו לחוק, בעיקר בגלל ההתנגדות שהייתה להן בבית הלורדים. הנושא גרם לפילוג באירלנד, כיוון שמיעוט משמעותי (שהיה מבוסס בעיקר, אבל לא רק, באלסטר) התנגד לשלטון בית, כיוון שחשש שהפרלמנט הלאומני-קתולי בדבלין יפלה אותם לרעה ויטיל מכסי מגן על התעשייה; בעוד שרוב תושבי אירלנד עסקו בחקלאות, שישה מחוזות באלסטר היו המקום שאופיין בכלכלה של תעשייה כבדה, והיה מושפע במידה רבה מהטלתם של מכסי מגן.
ב-1912 הצעת חוק נוספת עברה את הליכי האישור בבית הנבחרים אך הוכשלה בבית הלורדים, בדומה להצעת החוק מ-1893, אולם בשונה מהמאה ה-19 לבית הלורדים לא הייתה יותר את הזכות להטיל וטו על הצעות חקיקה והתוצאה של אי קבלת החוק בבית זה הייתה עיכוב קבלתה בשנתיים – עד 1914. במהלך השנתיים הללו ריחף מעל אירלנד איום של מלחמת אזרחים עם יצירתו של כוח המתנדבים מאלסטר והקבוצה הלאומנית שכנגדם, מתנדבי אירלנד. שתי הקבוצות הללו חימשו את עצמן באמצעות ייבוא רובים ותחמושת וביצעו אימונים בצורה גלויה. פריצתה של מלחמת העולם הראשונה ב-1914 דחתה את תחילת המשבר למשך כל המלחמה. כוחות המתנדבים היוניוניסטיים והלאומניים הצטרפו לצבא הבריטי באלפים וספגו אבדות קשות.
עד 1918 המפלגה הדומיננטית באירלנד הייתה מפלגת האירים הפרלמנטריים, על אף שבשלהי המאה ה-19 היה בה פילוג על רקע מקרה הגירושים של אושיי, כאשר התגלה אז שפרנל, שכינויו היה "המלך הלא מוכתר של אירלנד" בגלל הפופולריות שלו, חי עם אשתו של אחת מחברי הפרלמנט במשך שנים רבות והיה האבא של חלק מילדיה. כאשר פרצה השערורייה, נון-קונפורמיסטיים דתיים בבריטניה, שהיו התומכים של המפלגה הליברלית הפרו-אירית, כפו על גלאדסטון לחזור בו מתמיכתו בעניין האירי כל זמן שפרנל "הנואף" נשאר בראש המפלגה. המפלגה והמדינה התפלגו בין פרו ואנטי-פרנלים, שנאבקו אלה באלה בבחירות.
במהלך מרידת חג הפסחא, שהתחוללה ב-1916, הוקראה בדבלין הכרזת עצמאות חד צדדית שקבעה את הקמתה של "הרפובליקה האירית". המרידה דוכאה במהירות על ידי כוחות צבא בריטיים, ורוב המנהיגים שלה נורו ונהרגו. דבר זה הוביל לעלייה חדה בשיעור התמיכה במרידה בקרב תושבי האי, ובהכרזת העצמאות הדבר אושר רשמית על ידי דייל אייריאן (הבית התחתון של הפרלמנט האירי) ב-1919. בעקבות כך נערכה מלחמה בין כוחות הכתר הבריטי לבין הצבא של הרפובליקה האירית בין ינואר 1919 ליוני 1921.
בעקבות אמנת אנגליה-אירלנד מ-1921, שהושגה לאחר משא ומתן בין נציגים של הממשלה הבריטית והממשלה של הרפובליקה האירית, ושאושרה על ידי הפרלמנטים, נוסדה מדינת אירלנד החופשית, שבהתחלה הייתה דומיניון של האימפריה הבריטית במעמד זהה לזה של קנדה או דרום אפריקה, ולאחר מכן עזבה את חבר העמים הבריטי והפכה לרפובליקה לאחר מלחמת העולם השנייה, מבלי שנותרו קשרים חוקתיים עם הממלכה המאוחדת. שישה מחוזות איריים צפוניים (צפון אירלנד), שאוכלוסייתם הייתה ברובה פרוטסטנטית, נשארו חלק מהממלכה המאוחדת.
צפון אירלנד נוצרה לפי חוק ממשלת אירלנד – 1920, שהליכי חקיקתו הסתיימו בפרלמנטים של הממלכה המאוחדת ושל אירלנד ב-1921. כיוון שהתמודדה עם דרישות מנוגדות מצד הלאומנים והיוניוניסטיים האיריים בנוגע לעתיד האי (הראשונים רצו שלטון בית של פרלמנט אירי על כל האי, והאחרונים לא רצו שלטון בית בכלל), ובעקבות החשש ממלחמת אזרחים בין שתי הקבוצות, הממשלה הבריטית שבראשותה עמד דייוויד לויד ג'ורג' העבירה חוק, שחילק את האי לשני אזורים, צפון אירלנד ודרום אירלנד. דרום אירלנד מעולם לא הפכה למדינה אמיתית והוחלפה על ידי מדינת אירלנד החופשית ב-1922. מדינה זאת ידועה כיום בשם רפובליקת אירלנד.
ממשלת צפון אירלנד, לאחר שקיבלה ממשל עצמי ב-1920 (אף על פי שלא ביקשה זאת, ואף היו אנשים כמו סר אדוארד קרסון שהתנגדו לרעיון בחריפות), תחת הנהגתם של מספר ראשי ממשלה החל מסר ג'יימס קרייג (מאוחר יותר לורד קרייגבון) נקטה במדיניות של אפליה לרעה כלפי המיעוט הקתולי/לאומני. צפון אירלנד הפכה (לפי דבריו של זוכה פרס נובל והשר הראשון של צפון אירלנד, דייוויד טרימבל) למקום שכונה "מקום קר עבור קתולים". עיירות וערים חולקו לאזורי בחירה שגרמו להבטחת השליטה הפרוטסטנטית במועצות המקומיות. אמצעים נוספים שעזרו להשיג את המטרה הזאת היו הסדרי הצבעה שנתנו זכות הצבעה לחברות מסחריות ותקנות שכר מינימום.
בשנות ה-60 ראש הממשלה היוניוניסטי המתון, טרנס או'ניל (מאוחר יותר לורד אוניל ממיין) ניסה לשנות את השיטה, אולם נתקל בהתנגדות עזה של מנהיגים פרוטסטנטיים רדיקלים כגון הכומר איאן פייזלי. הלחצים הגוברים מצד הלאומנים לשינוי המצב (ומצד הלאומנים לאי וויתור מוחלט) הובילו להופעתה של תנועת זכויות אזרח שבראשה עמדו אנשי ציבור בולטים כגון ג'ון האם, אוסטין קארי ואחרים. בעקבות ההתנגשויות האלימות בין מפגינים לבין כוח השיטור המלכותי של אלסטר החלה מחאה אזרחית חריפה.
הצבא הבריטי נשלח לצפון אירלנד ב-1969 על ידי מזכיר הפנים הבריטי ג'יימס קאלאהאן, מתוך מטרה להגן על הלאומנים מפני תקיפות. אולם, רציחתם של 13 אזרחים בלתי חמושים ב-1972 בעיר לונדונדרי על ידי טירונים בריטיים (יום ראשון העקוב מדם) גרמה להסלמה חזקה של המצב וגרמה ללאומנים הצפון איריים לפנות נגד הצבא הבריטי.
הקמתו של צבא הרפובליקה האירי הזמני (IRA), שהתפלג מה-IRA הרשמי והמרקסיסטי, וקמפיין שקרא להפעלת אלימות והובל על ידי ארגוני טרור נאמנים כגון איגוד ההגנה של אלסטר ואחרים, כמעט וגרמו לפריצתה של מלחמת אזרחים בצפון אירלנד. לאורך שנות ה-70 ושנות ה-80 פעילים קיצוניים משני הצדדים ניהלו מסע הדדי של רציחות אכזריות, ולעתים הקורבנות היו אזרחים תמימים. בין האירועים הזכורים ביותר לרעה היו הפיגועים בלה-מון, אניסקילן והפיגוע באומה.
מספר פוליטיקאים בריטים, ובייחוד השר לשעבר מטעם מפלגת הלייבור טוני בן, טענו שבריטניה צריכה לסגת מאירלנד. אולם, מדיניות זאת נתקלה בהתנגדות של מספר ממשלות איריות שבאו זו אחר זו, שפעלו לפי תרחיש שלהם בשם "תרחיש יום האבדון" שנועד למקרה של נסיגה בריטית. לפי התרחיש יתרחשו עימותים בין כל חלקי האוכלוסייה, שבעקבותיהם אלפי אנשים, נשים וטף יוגלו כפליטים ל"צד" של הקהילה שלהם בפרובינציה; לאומנים יברחו למערב צפון אירלנד ויוניוניסטים שיברחו למזרח צפון אירלנד. החשש הגדול ביותר היה ממלחמת אזרחים שתכלול לא רק את צפון אירלנד, אלא גם את רפובליקת אירלנד ואת סקוטלנד, שלתושביהן היו קשרים עם אחת או יותר מבין הקהילות בצפון. מאוחר יותר, החשש מפני נסיגה בריטית אפשרית כונה בשם בלקניזציה של צפון אירלנד (שם זה הושפע מהפירוק האלים של יוגוסלביה והאלימות שנגרמה בעקבותיו).
בראשית שנות ה-70 ננעלה ישיבה של הפרלמנט הצפון אירי לאחר שהממשלה של האזור (בראשותו של בריאן פולקנר) סירבה להסכים לדרישתה של הממשלה הבריטית לוויתור על כוחות אכיפת החוק, והוצא צו ישיר בנושא על ידי ממשלת בריטניה ב-24 במרץ 1972. מספר מערכות חדשות של ממשל נוסו ונכשלו, כולל חלוקת כוח תחת סאנינגדייל, ייפוי כוח מתגלגל וההסכם האנגלו-אירי. בשנות ה-90, לאחר שהקמפיין של ה-IRA נכשל בהשגת מטרתו (תמיכה ציבורית רחבה או נסיגה בריטית), ובייחוד האסון (מבחינת יחסי ציבור) שהיה באנינסקילן, ובמקביל להחלפתו של המנהיג הרפובליקני המסורתי רואירי או בראדאיי בגרי אדמס, נחלש העימות המזוין והחל משא ומתן. שינויים אלה לוו בהופעתם של מנהיגים חדשים בדבלין (אלברט ריינולדס) ולונדון (ג'ון מייג'ור), ושל היוניוניסט דייוויד טרימבל.
מגעים שהחלו ביוזמתם של אדמס וג'ון האם, מנהיג הסוציאל-דמוקרטים ומפלגת הלייבור, התרחבו למשא ומתן כלל-מפלגתי, שב-1998 הניב את הסכם יום שישי הטוב שאושר על ידי רוב התושבים בצפון אירלנד וברפובליקת אירלנד. ברפובליקה האירית אף תוקנה החוקה האירית כך שטענה שהייתה כתובה בה, שהרפובליקה טוענת לבעלות על צפון אירלנד, הוחלפה בהכרה רשמית בזכות הקיום של צפון אירלנד, במקביל להכרה ברצון הלאומני לאירלנד מאוחדת.
לפי התנאים של הסכם יום שישי הטוב, נבחרה אספת נבחרים חדשה לצפון אירלנד מתוך מטרה ליצור את המועצה המחוקקת של צפון אירלנד. כל מפלגה שעוברת את אחוז החסימה זכאית למנות חבר אחד מטעמה לממשלה ולבקש משרת שר. מנהיגה של מפלגת אלסטר היוניוניסטית, דייוויד טרימבל, התמנה לראש הממשלה הראשון של צפון אירלנד ("השר הראשון"). סגן ראש ה-SDLP, שיימוס מאלון, התמנה לסגן השר הראשון של צפון אירלנד, על אף שמאוחר יותר הוא הוחלף על ידי מנהיג המפלגה שלו, מארק דורקאן.
היוניוניסטים של אלסטר, הסוציאל דמורטים ומפלגת הלייבור, שין פיין ומפלגת היוניוניסטים הדמוקרטיים מינו כל אחת שרים לפי דגם חלוקת הכוח של אספת הנבחרים. בין 2001 ל-2007 הושעו פעילות המועצה המחוקקת והמבצעת של צפון אירלנד עקב שבירת האמון בין הקהילות לאחר שה-PIRA לא התפרק מנשקו כפי שהוסכם, כמו גם גילוי כביכול של רשת מרגלים מטעם ה-IRA שפעלה בלבו של השירות הציבורי (דבר זה התברר מאוחר יותר כלא נכון בעקבות העובדה שדניס דונלדסון, האדם שהחזיק ברשותו את התיקים המפלילים שהצביעו על קיומה של רשת המרגלים, היה בעצם סוכן של הביון הבריטי). בתקופת ההשעיה התנהלה צפון אירלנד על ידי מזכיר המדינה עבור צפון אירלנד, פטר היין וצוות משרדי בריטי הכפוף אליו. לאחר התפרקות המיליציות משני הצדדים מנשקן ב-2006 הושגה הסכמה מחודשת בין הקהילות וב-2007 שבו המועצה המחוקקת והמועצה המבצעת לפעולתן.
המאה ה-19 הביאה לשיגשוג בממלכה המאוחדת. מספר גורמים תרמו לכך: שלטון יציב בראשות המלכה ויקטוריה ששלטה בין השנים 1837 עד 1901, קידמה טכנולוגית שסייעה להציב את בריטניה בראש המהפכה התעשייתית ושליטה צבאית שסייעה להשתלטות על קולוניות רבות ועשירות (הודו, אוסטרליה, ניו זילנד, קניה, דרום אפריקה ועוד).
בשנת 1879 פתחה בריטניה בעימות נגד שבט הזולו שהתפתח לכדי מלחמה עקובה מדם הידועה בתור מלחמת הזולו. במהלך מלחמה זו, ספגו הבריטים את אחת המפלות הקשות מידיהם של ילידים החמושים בחניתות בקרב איסאנדלוואנה.
שליטתה של בריטניה באימפריה שהייתה נתונה למרותה התרופפה במהלך התקופה שבין מלחמות העולם. הלאומיות הפכה לכוח פוליטי משמעותי בחלקים אחרים של האימפריה, ובייחוד בהודו ומצרים.
בין 1867 ו-1910 העניקה הממלכה המאוחדת מעמד של דומיניון לאוסטרליה, קנדה וניו זילנד (משמעות המעמד היא עצמאות כמעט מלאה, אבל עדיין חלק מהאימפריה). הן הפכו לחברות בחבר העמים הבריטי, שהוא איגוד לא רשמי השומר על קשרים קרובים בין המדינות החברות בו, שירש את מקומה של האימפריה הבריטית. בתהליך שהחל עם העצמאות של הודו ופקיסטן ב-1947 וישראל ב-1948, שאר האימפריה הבריטית פורקה באופן כמעט מלא. כיום, רוב המושבות הבריטיות לשעבר משתייכות לחבר העמים, וכמעט כולן כחברות עצמאיות. אולם, ישנן 13 מושבות בריטיות לשעבר – כולל ברמודה, גיברלטר, איי פוקלנד, ואחרות – שבחרו להמשיך את הקשרים הפוליטיים עם לונדון וידועות כטריטוריות הבריטיות שמעבר לים.
אף על פי שהוא מאופיין על ידי לאומיות כלכלית ופוליטית, חבר העמים הבריטי מאפשר לממלכה המאוחדת להביע עמדה בעניינים הנוגעים להרבה מדינות מתפתחות, והוא פורום שבו המדינות יכולות להעלות בעיות לצורך דיון. מדינות ידועות שאינן חברות בו הן אירלנד, ארצות הברית והמושבות וחבלי החסות לשעבר במזרח התיכון. בנוסף, חבר העמים מסייע במדינות הללו בשימור מוסדות הנגזרים מהניסיון הבריטי, כגון דמוקרטיה פרלמנטרית בסגנון וסטמינסטר.
 ערך מורחב – הממלכה המאוחדת במלחמת העולם הראשונה
הרעיונות והאידאלים הוויקטוריאניים המשיכו להתפתח במהלך המאה ה-20, ואחד הגורמים המשפיעים ביותר על הממלכה המאוחדת בתקופה זו היה פרוץ מלחמת העולם הראשונה. הצבא הבריטי לא היה אחד המעסיקים הגדולים במדינה, ומצבת כוח האדם הרגילה שלו הייתה 247,432 חיילים בתחילת המלחמה. ב-1918 היו בצבא כחמישה מיליון אנשים וגודלו של חיל האוויר המלכותי (שנוצר מאיחוד בין שירות האוויר המלכותי וגדודי התעופה המלכותיים) היה שווה לזה של הצבא כולו שלפני המלחמה. שלושת מיליון ההרוגים הבריטיים בתקופת המלחמה כונו "הדור האבוד", וגרמו לצלקות עמוקות בחברה הבריטית; אצל חלק מהתושבים נוצרה תחושה שאובדנם אינו זוכה להתייחסות מספקת בבריטניה, ואף נכתבו מספר שירים בנושא. הפקעת הרכוש גרמה לאנשים רבים ברחבי המדינה (וגם כאלה משאר חלקי האימפריה) להתקרב זה אל זה, והתקרבות זאת הייתה עתידה להשפיע בצורה מהותית על השינויים החברתיים שחלו לאחר המלחמה.
הרפורמות החברתיות שהתחילו במאה ה-19 נמשכו גם במאה ה-20 כאשר מפלגת הלייבור הבריטית נוסדה ב-1900. הלייבור לא השיגה הישגים משמעותיים עד לבחירות הכלליות של 1922. לויד ג'ורג' אמר לאחר מלחמת העולם הראשונה כי "האומה נמצאת עכשיו במצב מוצק", וחוק הדיור (1919) שלו אפשר להקים בנייני דירות להשכרה במחירים סבירים שאפשרו לאנשים שגרו בשכונות העוני הוויקטוריאניות לעבור לאזורים טובים יותר. אולם, שכונות העוני נשארו על כנן במשך מספר שנים נוספות, כאשר הרכבת הקלה חוברה לחשמל זמן רב לפני הבתים. חוק ייצוג האנשים (1918) נתן לנשים את זכות ההצבעה, וב-1928 כל אזרחי הממלכה יכלו להצביע.
לאחר שגשוג קצר ימים שהתרחש לאחר תום המלחמה החל השפל הגדול שהורגש ברחבי העולם. האזורים שנפגעו בצורה הקשה ביותר היו צפון אנגליה וויילס, שם האמיר שיעור האבטלה עד לכ-70%. השביתה הכללית בבריטניה פרצה ב-1926 בתמיכת הכורים (שרמת השכר שלהם ירדה מאוד), אולם השביתה לא עזרה והשביתה נחשבת כגורם שהתחיל את התדרדרותה האיטית של תעשיית הפחם הבריטית. ב-1936 200 מובטלים צעדו מג'ארואו ללונדון על מנת להראות את מצבם החמור של עובדי התעשייה העניים, אולם צעדת ג'ארואו (שנודעה גם בשם "מסע הצלב של ג'ארואו") השפיעה במידה מעט ורק לקראת מלחמת העולם השנייה חל שיפור מסוים בתעשייה. ספרו של ג'ורג' אורוול, הדרך לרציף ויגן, נותן סקירה קצרה על הקשיים של אותה תקופה.
מלחמת העולם השנייה נחשבת לעתים כהמשך ישיר של המלחמה הקודמת עם מרווח קצר של שלום, אולם העימותים הנוגעים לחברה הבריטית היו שונים. השלב הראשון של המלחמה כונה המלחמה המדומה שבו הושמעו איומים על נקיטת צעדים מלחמתיים (שלא התבצעו לבסוף), ואיומים אלה גרמו להוצאתם של אלפי ילדים מהערים והעברתם לאזורים הכפריים שבצפון המדינה. ב-1939 מספרם של הילדים שפונו גדל פי עשרה, כאשר חיילי חיל המשלוח הבריטי היו בצרפת, אולם רובם חזרו לערים ונשארו שם עד סוף המלחמה.
אחרי נפילת צרפת, פנו הגרמנים ליעדם הבא במסגרת מטרתם להשתלט על אירופה כולה, וביולי 1940 הם פתחו בקרב על בריטניה. בין החודשים יולי - ספטמבר נערכו מספר קרבות אוויר בין טייסי הלופטוואפה לבין טייסי חיל האוויר המלכותי הבריטי. מטרתם של הגרמנים הייתה השגת עליונות אווירית בזירה שתאפשר להם להתחיל במבצע ארי הים - הפלישה המתוכננת לבריטניה.
הגרמנים השתמשו רק בשליש מהמפציצים שעמדו לרשותם. די היה בכך כדי לגרום פגיעות קשות לחיל האוויר המלכותי - שדות התעופה שלו הופצצו ומטוסים רבים נפגעו.
הגרמנים הגזימו בהערכת עתודותיהם של הבריטים ופתחו במתקפה שמטרתה הייתה השמדת תעשיות האוויר שלהם. בלילה שבין ה-25 וה-26 באוגוסט הופצצו המפעלים בברמינגהאם וב-31 באוגוסט, וכן בין ה-4 ל-6 בספטמבר הופצצה ליברפול.
ב-5 בספטמבר הוציא אדולף היטלר פקודת מבצע הקוראת להפצצות רצופות של כל הערים הבריטיות ביום ובלילה. הלופטוואפה החל בהפצצות ליליות של מרכזי האוכלוסייה, ובראש ובראשונה לונדון. ההחלטה להפסיק ולהפציץ את בסיסי חיל האוויר ומפעלי התעשייה האווירית, ולהתחיל להפציץ מטרות אזרחיות היטיבה עם חיל האוויר המלכותי ואפשרה את שיקום יכולת הלחימה שלו.
מספר האבדות שספגו הכוחות המזוינים של המדינה היה כמחצית מאשר במלחמה הקודמת, אולם השיפור הגדול שחל בתחום התעופה גרם לכך שהיו יותר אבדות בקרב האזרחים והאיום של המלחמה שהתחוללה באירופה נראה יותר מוחשי.
השנים הראשונות של המלחמה, שבהן הממלכה עמדה כמעט לבדה מול הנאצים, בנוסף על כך שהבליץ לא הצליח לשבור את רוחם של התושבים, עזרו ללכד את החברה הבריטית לאחר המחלוקות של העשור הקודם.
ההתמקדות בנושא החקלאות כאמצעי לאספקת מזון לאומה גרם למספר אנשים להכיר את אזורי הכפר לראשונה, ונשים מילאו תפקיד חשוב במאמץ המלחמתי כחלק מצבא הנשים היבשתי; כמו כן, בכוחות המזוינים היו כחצי מיליון נשים, כולל הנסיכה אליזבט (לימים המלכה), שהתאמנה כנהגת אמבולנס. מידת החופש שהנשים קיבלו באמצעות עבודות אלו, ועבודתן במפעלים של עובדים ממין זכר שהתגייסו למאמץ המלחמתי, נחשבת כאחד הגורמים שהובילו להתפתחות מהפכת המגדר.
בשלהי מלחמת העולם השנייה הצליחה מפלגת הלייבור, בראשותו של קלמנט אטלי, לנצח בבחירות הכלליות. מצע המפלגה היה צדק חברתי ומדיניות שמאלנית כגון יצירת שירות בריאות לאומי והכנת דירות נוספות להשכרה. באותו זמן הממלכה המאוחדת הייתה ענייה, ונשענה על הלוואות מארצות הברית (שהחזרתן הסתיימה בפברואר 2007) שסייעו לה לבנות את התשתיות הפגועות. במהלך השנים שלאחר המלחמה הונהגה מדיניות של קיצוב מזון והפקעת קרקעות, והמדינה סבלה מאחד החורפים הקשים ביותר בהיסטוריה. למרות זאת, המורל הלאומי עלה בעקבות אירועים כגון נישואיה של הנסיכה אליזבת ב-1947 ופסטיבל בריטניה.
בראשית שנות ה-50 המשיכה המגמה של בנייה מחדש ומספר מהגרים מחלקים אחרים של האימפריה הוזמנו על מנת לסייע במאמצי השיקום. בחלוף שנות ה-50 איבדה הממלכה המאוחדת את מעמדה כמעצמת על ולא יכלה עוד לשמור על האימפריה הגדולה שלה. מצב זה הוביל לדה-קולוניזציה, ונסיגה מרוב המושבות עד 1970. אירועים כגון מלחמת סיני גרמו לבריטניה להיראות יותר ויותר חלשה בעיני העולם. אולם, שנות ה-50 ושנות ה-60 היו שנות שגשוג באופן יחסי לתקופה שלאחר מלחמת העולם השנייה, ובמהלכן החלה מודרניזציה ברחבי בריטניה, עם בנייתם של הכבישים המהירים הראשונים.
בשנות ה-70 ושנות ה-80 בריטניה החלה להשתלב בקהילה הכלכלית האירופאית, ולבצע מודרניזציה בכלכלה שלה. למרות זאת, בשנים הללו אחוזי האבטלה עלו מאוד והדה-תיעוש גרם לפגיעה ברוב תעשיות הייצור של המדינה. שביתת הכורים הגדולה (1984 – 1985) חיסלה את תעשיית כריית הפחם בממלכה, בעקבות גילוי מקורות של גז טבעי בים הצפוני. בתקופה זו ה-IRA החל להיאבק על נושא צפון אירלנד גם בבריטניה הגדולה עצמה, ופתח במסע טרור על האי.
לאחר קשיים בשנות ה-70 וה-80, ונקודת השפל ביום רביעי השחור, תחת ממשלתו של ג'ון מייג'ור, החלה בשלהי שנות ה-90 מגמה של צמיחה כלכלית מתמשכת שנכון להיום נמשכת כבר 15 שנים. הסכם יום שישי הטוב הביא לתחילת הסוף של העימות בצפון אירלנד בעיני רבים; מאז המאורע הזה, כמעט ולא הייתה אלימות חמושה הקשורה לאזור.
למרות שקיעת האימפריה הבריטית לאחר 1945, המשיכה בריטניה להיות מוקד תרבות עולמי גם לאורך המאה העשרים וראשית המאה ה-21. לאחר דשדוש בהשפעה התרבותית העולמית לטובת ארצות הברית בשנות החמישים, חזרה בריטניה להיות המדינה המשפיעה באופן הרב ביותר על התרבות העולמית, יחסית לגודלה. ההשפעה התרבותית של בריטניה בתחום הספרות משתרעת מהטרילוגיה שר הטבעות מאת טולקין, משנת 1954 ועד הארי פוטר מאת ג'יי קיי רולינג. בתחום התיאטרון, מוביל ה'ווסט אנד' הלונדוני לצד אחיו "ברודוויי" הניו יורקי. בתחום המוזיקה הביאה בריטניה לעולם את להקת הביטלס, ההרכב המוזיקלי המפורסם ביותר בעולם גם כיום וכן להקות, זמרים ויוצרים רבים, כגון: קווין, אלטון ג'ון, פינק פלויד, רובי ויליאמס, ג'ורג' מייקל, דייוויד בואי ואחרים.
בשנת 1999 החל הפרלמנט בתהליך שבו ניתנו סמכויות אוטונומיות לממלכות שמרכיבות את הממלכה המאוחדת. במסגרת זו כוננו מחדש הפרלמנטים של סקוטלנד, ווילס וצפון אירלנד. גם השפות של האזורים הללו "הוחזרו לחיים" והחלו לשמש בבתי הספר, וזאת במקביל לאנגלית.
מאז שנת 2000 הפופולריות של טוני בלייר הייתה בירידה כמחאה על החלטתו לחבור לארצות הברית במלחמה העולמית בטרור. מאז החלטה זו, חיילים בריטיים שירתו באפגניסטן ועיראק, וטרוריסטים מארגון אל-קאעידה ביצעו מספר פיגועים בלונדון ב-2005. דבר זה היה במקביל להפסקה כמעט מוחלטת של פיגועי ה-IRA ברחבי הממלכה. כמו כן, בלייר היה ראש הממשלה היחיד מטעם הלייבור שניצח בשלוש מערכות בחירות רצופות. אולם, ב-7 בספטמבר 2006, בעקבות ירידת התמיכה הציבורית עקב תמיכתו בנושא עיראק, כמו גם העלייה במספר חברי הלייבור שקראו להתפטרותו, בלייר הודיע שהוא לא יתמודד בפעם הרביעית על התפקיד. ממשיכו היה שר האוצר גורדון בראון, שהתמנה לתפקיד ב-27 ביוני 2007.
למרות הצמיחה הכלכלית המתמשכת, הצעות מדיניות אחרות כגון חובת נשיאת תעודת זהות ורפורמות בחינוך גרמו לירידה נוספת בפופולריות של הלייבור. כמו כן, בשנת 2005 הוכרז שאולימפיאדת 2012 תיערך בלונדון. במאי 2010 התמנה דייוויד קמרון לתפקיד ראש הממשלה, וניק קלג מונה כסגנו. ביולי 2016 החליפה תרזה מיי את קמרון בתפקיד ראש הממשלה, בעקבות תוצאות משאל העם על חברות הממלכה המאוחדת באיחוד האירופי.
היסטוריה של הממלכה המאוחדת: מסמכים עיקריים
http://www.british-history.ac.uk
נוסח חוק האיחוד של 1800
ספרייה וירטואלית בנושא חוק האיחוד
רשות לונדון רבתי (באנגלית: Greater London Authority, או, בקיצור GLA) הוא הגוף המנהל את אזור לונדון רבתי באנגליה. גוף זה כולל את ראש עיריית לונדון המשמש כרשות מבצעת ונבחר בבחירות ישירות, וכן את אספת לונדון בת ה-25 חברים. האסיפה נבחרת בבחירות ישירות (בהתאם לאזורי בחירה שונים) ומשמשת כגוף מבקר. ראש העיר הנוכחי של לונדון הוא סאדיק קאן.
רשות לונדון רבתי אחראית על הניהול של אזור לונדון רבתי ששטחו 1,579 קמ"ר. הניהול מתבצע בחלקו על ידי הרשות ובחלקו על ידי מועצות רובעי לונדון ואיגוד העיר לונדון. הרשות הוקמה על מנת לשפר את התיאום בין המועצות השונות של הרבעים. בראש הרשות עומד ראש עיריית לונדון הקובע את תקציב הרשות, וממנה את בעלי התפקידים בארגונים השונים הפועלים במסגרת הרשות: תחבורה עבור לונדון והסוכנות לפיתוח לונדון.
אספת לונדון היא אספה נבחרת המשמשת כגוף מבקר, הבודק את התקציב המוכן על ידי ראש העיר, ובסמכותה לאשר את התקציב או, ברוב מיוחס, לשנות את התקציב.
בשנת 1986 ממשלתה של ראש ממשלת בריטניה מרגרט תאצ'ר ביטלה את מועצת לונדון רבתי - בין היתר בשל חילוקי הדעות בין המפלגה השמרנית הבריטית שתאצ'ר עמדה בראשה לבין קן ליווינגסטון שנבחר על ידי מפלגת הלייבור ושעמד בראש המועצה.
עם ביטולה של מועצת לונדון רבתי הועברו סמכויותיה לגופים ממשלתיים שונים, או למועצות אליהן שלחו נציגים רובעי לונדון השונים.
מפלגת הלייבור התנגדה לביטול המועצה והתחייבה במצעיה להקים מחדש גוף נבחר באזור לונדון רבתי.
בשנת 1990 הוסיפה מפלגת הלייבור למצעה סעיף הקורא להקמת גוף נבחר באזור לונדון אשר יכלול אספה הנבחרת בבחירות ישירות וראש עיר הנבחר בבחירות ישירות. בשנת 1997 זכתה מפלגת הלייבור בבחירות, ובמרץ 1998 הוציאה ספר לבן (נייר עמדה) שכותרתו: "ראש עיר ואסיפה ללונדון" (A Mayor and Assembly for London).
בשנת 1998 במקביל לבחירות שנערכו עבור מועצות רובעי לונדון נערך משאל עם בו הוחלט על הקמת רשות לונדון רבתי ברוב של 72% מהקולות. חוק רשות לונדון רבתי 1999 נחקק על ידי הפרלמנט הבריטי והסכמת בית המלוכה ניתנה באוקטובר 1999.
ראש ממשלת בריטניה, טוני בלייר, הציג מועמד שיתחרה וזאת על מנת למנוע את מועמדותו של קן ליווינגסטון. ליווינגסטון התפטר ממפלגת הלייבור במרץ 2000, רץ כמועמד עצמאי, וזכה בבחירות.
רשות לונדון רבתי אחראית על נושאי התחבורה, השיטור, כיבוי האש, כוחות ההצלה, הפיתוח, והתכנון האסטרטגי של אזור לונדון רבתי. פעילויות אלה מתבצעות על ידי מספר גופים הכפופים לרשות:
תחבורה עבור לונדון (Transport for London או בקיצור TfL) הוא גוף האחראי על ניהול ותכנון מערכות התחבורה של לונדון לרבות מערכות התחבורה הציבורית, ניהול התנועה וכן ניהול גביית מס העומס.
רשות המשטרה המטרופולינית (Metropolitan Police Authority או בקיצור MPA) אחראית על הפיקוח על משטרת המטרופולין של לונדון
(משטרת לונדון רבתי).
רשות תכנון כיבוי האש ושירותי החירום של לונדון (London Fire and Emergency Planning Authority או בקיצור LFEPA) אחראי על מכבי האש של לונדון ומתאם בין גופי התכנון של שירותי ההצלה השונים.
רשות פיתוח לונדון (London Development Agency או בקיצור LDA) - אחראית על קידום הפיתוח ברחבי לונדון רבתי.
קיימת תוכנית להקמת רשויות טיפול באשפה ברחבי לונדון רבתי.
רשות לונדון רבתי אחראית על תיאום בין הגופים השונים המתכננים את שימושי הקרקע השונים ברחבי לונדון רבתי. רשויות התכנון של רובעי לונדון השונים חייבים לפעול לפי התוכנית הכללית של הרשות.
המפלגה הגדולה ביותר שזכתה במושבים באסיפת לונדון בבחירות 2004 הייתה המפלגה השמרנית שזכתה בתשעה מושבים. מפלגת הלייבור זכתה בשבעה מושבים, המפלגה הליברל-דמוקרטית זכתה בחמישה מושבים, מפלגת הירוקים של אנגליה וויילס זכתה בשני מושבים וכן מפלגת לונדון אחת שזכתה אף היא בשני מושבים.
ראש העיר, קן ליווינגסטון, נבחר מטעם מפלגת הלייבור.
איגוד העיר לונדון
ראש עיריית לונדון
הלורד ראש העיר של לונדון
רובעי לונדון
 אתר האינטרנט הרשמי של רשות לונדון רבתי
סמכויות הרשות
פעילות הרשות, 2005-06 - אתר הפרלמנט הבריטי
ההיסטוריה של הממשל המקומי בלונדון
מדריך MayorWatch.co.uk לשלטון המקומי בלונדון
אני מאמין, הידוע גם במילותיו הראשונות, שחקי שחקי, הוא שיר שכתב המשורר שאול טשרניחובסקי (1875 –1943) באודסה בשנת 1892, ונכלל בשנת 1898 בקובץ שיריו הראשון, "חזיונות ומנגינות".
בשיר שמונה בתים בני ארבע שורות כל אחד. השורה הרביעית בכל בית מתחרזת עם השורה השנייה בו. ההטעמה בשיר היא מלעילית, לפי ההברה האשכנזית. למשל, בשורה הראשונה, "שחקי, שחקי על החלומות" מוטעמות ההברות "שח" במילה "שחקי" ו"לו" במילה "חלומות".
מבנה השיר:
בית ראשון: פתיחה.
שלושה בתים: תקווה ליחיד.
שלושה בתים: תקווה לציבור.
בית אחרון: סיום.
השיר מבטא תקווה אוטופית ("שַׂחֲקִי, שַׂחֲקִי עַל הַחֲלוֹמוֹת, זוּ אֲנִי הַחוֹלֵם שָֹח"), ורעיונות כהומניזם ("כִּי עוֹד אַאֲמִין גַּם בָּאָדָם, גַּם בְּרוּחוֹ, רוּחַ עָז"), סוציאליזם ("לֹא בָּרָעָב יָמוּת עֹבֵד, דְּרוֹר – לַנֶּפֶשׁ, פַּת – לַדָּל"), אחוות עמים ("יִשְּׂאוּ שָׁלוֹם אָז וּבְרָכָה לְאֹם מִלְּאֹם") וציונות ("יָשׁוּב יִפְרַח אָז גַּם עַמִּי, וּבָאָרֶץ יָקוּם דּוֹר, בַּרְזֶל-כְּבָלָיו יוּסַר מֶנּוּ, עַיִן-בְּעַיִן יִרְאֶה אוֹר").
הועלו מספר הצעות להפוך את השיר להמנון מדינת ישראל, לצדה או במקומה של "התקווה", בין השאר מפי חבר הכנסת מוחמד ברכה ומפי חבר הכנסת לשעבר אברהם בורג. השיר נתפס כבעל מסר אוניברסלי יותר מ"התקווה" בעלת הצביון היהודי המובהק. השיר משמש היום כהמנון רשמי של הנוער העובד והלומד ושל תנועת "השומר הצעיר".
השיר תורגם ליידיש בידי אורי ניסן גנסין, בשם "איך גלויב", ופורסם בשנת 1900 בשבועון הציוני "די וועלט", שיצא לאור בווינה. תרגום נוסף ליידיש, בידי י.י. שווארץ, יצא לאור בשנת 1957, בספר "לידער און אידיליעס".
שורה מהשיר משמשת כחלק מעיצוב שטר של 50 שקל חדש, שנכנס למחזור בספטמבר 2016 ונושא את דמותו של טשרניחובסקי - "כי עוד אאמין גם באדם, גם ברוחו, רוח עז".
השיר הולחן על ידי טוביה שלונסקי (אביהם של המשורר אברהם שלונסקי ושל המלחינה ורדינה שלונסקי). טשרניחובסקי היה מבאי ביתה של משפחת שלונסקי, ובאחד מביקוריו קרא בפניהם את מילות השיר. מסופר [  דרוש מקור  ]  כי שלונסקי התאים את הלחן לשיר תוך זמן קצר.
יש הטוענים כי הלחן איננו מקורי. לדברי חוקר המוזיקה החסידית והזמר העברי יעקב מזור, אברהם צבי אידלסון הגדיר את הלחן "עממי", בעוד שבישיבות ליטאיות היו שייחסו אותו לרבי אברהם אליהו קפלן, משום שהוא הושר עם שירו של קפלן "שקעה חמה" . על פי חוקר הזמר העברי אליהו הכהן, מקורו של הלחן בשיר רוסי על נהר דון.
השיר מולחן במשקל מורכב של תשע שמיניות, ערוכות בשלשות שבהן כל שמינית ראשונה מודגשת ויוצרת התאם עם ההטעמה המלעילית כבהגייה האשכנזית.
ברבות הימים השיר זכה לעיבוד של גיל אלדמע.
השיר זכה לביצועים רבים, בין השאר על ידי אריק לביא, נחמה הנדל, רונית אופיר, רונה קינן ואבישי כהן.
אֲנִי מַאֲמִין בפרויקט בן-יהודה
אֲנִי מַאֲמִין באתר הספרייה הלאומית
מילות השיר "אני מאמין", באתר שירונט
מילות השיר "אני מאמין" והאזנה לו, באתר זמרשת
דוד אסף‏, גלגולו של ניגון: מ'שחקי שחקי' ל'שקעה חמה', בבלוג "עונג שבת", פברואר 2011, 19 בפברואר 2011
בעקבות הזמן האבוד - אני מאמין - דורי מנור משוחח עם שלי יחימוביץ' על השיר. שודר בגל"צ ב-9 במאי 2014, באתר icast
השיר "שחקי שחקי" (רצועה 2) באלבום היה היו זמנים: מצעד פזמוני היישוב
אליפות אירופה בכדורסל 1947 הידועה גם בשם יורובאסקט 1947 היא האליפות החמישית המאורגנת על ידי פיב"א אירופה.
14 נבחרות השתתפו בטורניר, אותו אירחה צ'כוסלובקיה בעיר פראג.
אליפות זו הייתה הראשונה בהשתתפות נבחרת ברית המועצות, שהייתה בין הנבחרות הדומיננטיות באירופה ובעולם עד לפירוקה בשנות ה-90 של המאה ה-20. נבחרת ברית המועצות אף זכתה באליפות לאחר שניצחה בכל משחקיה בטורניר.
ברית המועצות (1923-1955) ברית המועצות
צ'כוסלובקיה צ'כוסלובקיה
מצרים (1922-1952) מצרים
בלגיה בלגיה
צרפת צרפת
פולין פולין
הונגריה (1946-1949, 1956-1957) הונגריה
בולגריה (1946-1967) בולגריה
איטליה איטליה
רומניה רומניה
הולנד הולנד
אוסטריה אוסטריה
יוגוסלביה יוגוסלביה
אלבניה אלבניה
הטורניר כולל שלב מוקדם, שבו ארבעה בתים: שניים מהם מכילים ארבע קבוצות ושניים מכילים שלוש קבוצות. כל קבוצה משחקת נגד יתר הקבוצות בבית פעם אחת. שתי הקבוצות הראשונות בכל בית מתקדמות לשלב חצי הגמר על מקומות 1–8. יתר הקבוצות מתמודדות על מקומות 9–14.
בשלב חצי הגמר, שמונה הקבוצות המתמודדות על מקומות 1–8 מחולקות לשני בתים בני ארבע קבוצות. כל קבוצה משחקת נגד יתר הקבוצות בבית פעם אחת. שתי הקבוצות שמסיימות במקום הראשון בשני הבתים מתמודדות זו מול זו באופן ישיר על האליפות במשחק הגמר, הקבוצות שמסיימות במקום השני בשני הבתים מתמודדות זו מול זו בשלב האחרון על המקום השלישי בטורניר, הקבוצות שמסיימות במקום השלישי בשני הבתים מתמודדות זו מול זו בשלב האחרון על מקומות 5–6 והקבוצות שמסיימות במקום האחרון בשני הבתים מתמודדות זו מול זו בשלב האחרון על מקומות 7–8.
באופן דומה, הקבוצות שמתמודדות על מקומות 9–14 מחולקות לשני בתים בני שלוש קבוצות כל אחד. כל קבוצה משחקת נגד יתר הקבוצות בבית פעם אחת. שתי הקבוצות שמסיימות במקום הראשון בשני הבתים מתמודדות זו מול זו בשלב האחרון על מקומות 9–10, הקבוצות שמסיימות במקום השני בשני הבתים מתמודדות זו מול זו בשלב האחרון על מקומות 11–12 והקבוצות שמסיימות במקום האחרון בשני הבתים מתמודדות זו מול זו בשלב האחרון על מקומות 13–14.
בדידקטיקה סינתזה מוגדרת כצירוף של מרכיבים וחלקים לשם יצירת שלמות משמעותית לשם חיזוק הלמידה. צירוף זה ייצור דגם או דפוס או מבנה שלא היה קיים קודם לכן, או שהיה קיים אך בצורה לא ברורה. פעילות סינתזה דורשת מהתלמיד התנהגות יצירתית מוגבלת (עליו להיות יצירתי במגבלות חומרי למידה קיימים), ובכך חשיבותה - טיפוח חשיבה והבעה עצמאית תוך יצירת מוטיבציה.
לשם יישום סינתזה על התלמיד להיות בעל כישורי מטה קוגניציה ולתכנן לעצמו מראש תוכנית עבודה על סמך רשימת יעדים, חומרי למידה ושל אמצעים העומדים לרשותו. (יצירת התוכנית היא עצמה פעילות של סינתזה).
הסינתזה היא הקטגוריה הגבוהה ביותר הנדרשת בפועל מהתלמיד בבית הספר היסודי מתוך הקטגוריות של הטקסונומיה של בלום, היא באה אחרי ההבנה, היישום והאנליזה ולפני הקטגוריה הבאה - ההערכה שרצויה אך אינה הכרחית בשכבת גיל זו, ונדרשת רק מתלמידי החטיבה העליונה.
סינתזה כוללת בתוכה קונסטרוקטיביזם היות שהפעילות בונה ידע חדש על סמך ידע וניסיון קודמים, ובכך יוצרת משמעות חדשה על סמך המרכיבים השונים. הייחוד שבסינתזה הוא המקוריות הנדרשת עקב הצורך לבנות מבנה חדש על סמך מרכיבים שונים, אותם אוסף התלמיד ממקורות שונים, וזאת לעומת ראיית השלם הנדרשת בשאר הקטגוריות בטקסונומיה.
פסיכולוגיית הגשטלט
נווה עוז היא אחת השכונות הוותיקות של פתח תקווה, הממוקמת במערב העיר.
השכונה הוקמה ב-1947 ועד לשנות ה-70 הייתה מבודדת מיתר חלקי העיר. היא נועדה להיות פתרון התיישבותי לחיילי הבריגדה היהודית לאחר מלחמת העולם השנייה. ראשוני המתיישבים היו משוחררי הבריגדה, אשר קיבלו אפשרות לרכישת דירה בת שני חדרים ומטבח על חלקת אדמה. שטח הקרקע הראשון שנרכש היה 13 דונם פרדס יבש, באזור שנקרא חזרזור. בהמשך הזמן נרכשו 100 דונם נוספים. בפברואר 1947 הונחה אבן הפינה להקמת השכונה. הבנייה בוצעה בידי חברת "נוה-עובד". ביולי 1947 נכנסו לגור המשפחות הראשונות. בשנת 1948 נכנסה קבוצה שנייה לגור בשכונה. הקרן הקיימת נתנה הסכמתה לרכישות קרקע נוספות ועזרה בסכום קטן לכל משתכן. כך התפתחה השכונה ל-325 בתים בודדים, 231 בתים דו-משפחתיים ו-94 בתים שנבנו לעולים חדשים. בעקבות הבחירות בשנת 1950, החלה העירייה לפתח את המוסדות בשכונה. נבנו בית-הספר היסודי וגני הילדים. נסלל הכביש הראשון שחיבר את השכונה עם פתח-תקווה, נבנתה המרפאה ונבנו הצרכניות. בשנת היובל ה-25 לשכונה, מנתה נווה-עוז 500 משפחות. אנדרטה לזכר חללי נווה עוז- בחצר בית הספר ניצבת אנדרטה המנציחה את בוגרי בית הספר שנפלו במלחמות ישראל. האנדרטה הוקמה בשנת 1973, ביוזמת משפחה שכולה. מנהלת בית הספר חנה גילת נענתה ברצון לפניית המשפחה. האנדרטה עוצבה על ידי תושב השכונה בהתנדבות והוקמה בעזרת המשפחות השכולות, המחלקה להנצחת החייל ועיריית פתח-תקווה.
שטח השכונה היה בעבר פרדס ערבי אשר אדמותיו נקנו על ידי ההסתדרות הכללית. חלקות האדמה הוגרלו בין המתיישבים. בין ראשוני היישוב היו הצייר צבי שור והצייר זאב תשבי. במשך השנים קמו בשכונה בית ספר יסודי, חטיבת ביניים ובית ספר תיכון, אליהם מגיעים ללמוד מכל חלקי העיר.
בתי השכונה הם בתים פרטיים, צמודי קרקע, שחולקו בשיטת הפרצלציה ולא בשיטת הנחלות. גודל רוב החלקות נע בין 330 מ"ר לדונם. האוכלוסייה שאפיינה את השכונה בראשיתה הייתה מלומדת ומשכילה. באזור גרו סופרים ואנשי רוח רבים. הדעה הרווחת על השכונה אז סימנה אותה כמעוז סוציאליסטי, המזוהה עם מפא"י.
כיום התפתחו לצד השכונה שתי שכונות-בנות: "נווה עוז החדשה", שבה נבנו בעיקר קוטג'ים טוריים ודו משפחתיים, ו"נווה עוז הצעירה", שכונה אורבנית צפופה.
נווה עוז, באתר ראשונים
שמאי עציון, נוה-עוז, באתר "הארכיון לתולדות פתח תקוה ע"ש עודד ירקוני"
תצלום אוויר של אזור נווה עוז מ-1961: למעלה משמאל - נווה עוז, למטה משמאל - קריית אונו הישנה, מימין - גני תקווה, גת רימון, כפר מעש.
דוד רזיאל (רוזנסון) (י"ז בחשון ה'תרע"א, 19 בנובמבר 1910 - כ"ג באייר ה'תש"א, 20 במאי 1941), "האלוף בן ענת", היה ממייסדי האצ"ל ומפקדו הרביעי ונציב בית"ר בארץ ישראל. נהרג בעיראק בשליחות צבאית מטעם בריטניה.
נולד ב-1910 בעיירה סמרגון שבאזור וילנה, כנצר למשפחת רבנים, בנם של בלומה לבית גורדין (בתו של רבי יהודה ליב גורדין ואחותו של אבא גורדין) ומרדכי רזיאל (רוזנסון) (1880–1962), מחנך עברי. בבית דיברו עברית. ב-1914 עלה עם הוריו ואחותו אסתר לארץ ישראל, בעקבות הזמנה שקיבל אביהם ללמד בבית הספר "תחכמוני" בתל אביב. במלחמת העולם הראשונה הוגלתה משפחתו למצרים על ידי הטורקים יחד עם כל יהודי הארץ שהיו נתינים רוסים, משם חזרה לרוסיה ושבה לארץ בשנת 1923.
בשנת 1928, לאחר שסיים את לימודי התיכון בבית הספר "תחכמוני" שבתל אביב, עלה לירושלים ולמד בישיבת מרכז הרב, שם היה חברותא של הרצי"ה קוק ושל הרב אברהם אלקנה כהנא שפירא. בנוסף לכך למד מדעי היהדות, מתמטיקה ופילוסופיה באוניברסיטה העברית.
בעקבות מאורעות תרפ"ט (1929) הזדעזע רזיאל והצטרף לארגון "ההגנה" בירושלים. לאחר זמן קצר סיים קורס מפקדים.
ב-1931 התפצל האצ"ל מתוך "ההגנה" ורזיאל נמנה עם מקימי הארגון. בזמן מאורעות תרצ"ו-תרצ"ט היה רזיאל ממצדדי שבירת מדיניות ההבלגה כלפי הערבים. ב-1936 יצאו לאור בהוצאת הספרייה המרכזית של ברית חיילי החזית היהודית ספר "האקדח" מאת ד. ראש (שם עט של דוד רזיאל ואברהם שטרן), וכן הספר "תרגילי הסדר המכונס והמרווח" מאת י. גוש-חלב (דוד רזיאל). הספר הראשון שימש באצ"ל ובמחתרות במשך שנים אחרי פרסומו, בהיותו ראשון מסוגו בעברית. ב-1937 הגיעו לידי הסכם המאחד את האצ"ל עם "ההגנה" אך רזיאל נשאר באצ"ל עם רוויזיוניסטים ואנשי בית"ר. במחתרת ראו בו רבים סמל של מופת והקרבה עצמית.
באותה תקופה נישא לשושנה, בתם של יוסף חיים צבי (בנו של שמואל זנוויל שפיצר) וחנה שפיצר, שהייתה מייסדת ומנהלת בית הספר לבנות שפיצר בירושלים.
בשנת 1938 מינה זאב ז'בוטינסקי את דוד רזיאל למפקד האצ"ל, וכך היה למפקדו הרביעי של הארגון. ההחלטה הראשונה שקיבל הייתה לבטל את התואר "ראש המפקדה", ולהציע שמעמדו כראש המפקדה יהיה "ראשון בין שווים", בהמשך הרחיב את פעולותיו של הארגון גם לליטא ולפולין. כינויו המחתרתי של רזיאל היה "בן ענת".
תחת פיקודו, החל מיולי 1938, בוצעו פעולות רבות נגד ערבים ברחבי הארץ, וזאת כתגובה להירצחם של יהודים רבים במאורעות. כך למשל, בירושלים בוצעו מספר רב של פעולות ירי וחבלה, ובהן התקפת אוטובוס ערבי בפצצה ברחוב יפו, ופיצוץ מוקש בשוק הירקות בעיר העתיקה בירושלים. מעשים אלו הביאו לידי קיטוב ביישוב היהודי בארץ. ראשי המוסדות הלאומיים גינו אותם בלשון חריפה ואנשי מחנה הפועלים החליטו החלטות אופרטיביות כדי להחליש את האצ"ל ולבודדם מהיישוב היהודי.
בינואר 1939 יצא רזיאל מהארץ בזהות בדויה. בפברואר השתתף בוועידה בפריז שעניינה היה הסדרת עליית אף על פי, ושם נפגש, בפעם היחידה, עם זאב ז'בוטינסקי.
אישיותו הותירה רושם רב על ז'בוטינסקי, שאמר כי חיכה לאדם כמותו 15 שנה, ומינה אותו לנציב בית"ר בארץ. במאי 1939 חזר מהשליחות מארצות הברית. בהגיעו עצרו אותו הבריטים, אך רזיאל הצליח להימלט. רזיאל, שהסתתר מפני הבריטים, לא יכול היה לישון באופן קבוע באותו מקום, והיה מגיע ללון מדי פעם בבית משפחת שפירא בשכונת גאולה. כשהיה מגיע, היה הרב אברהם אלקנה שפירא מפנה את מיטתו והולך ללימוד "משמר". ב-19 במאי עלה בידי הבריטים לאוסרו שנית והוא נכלא בכלא עכו. באוקטובר 1939 שוחרר עם חברי מפקדת אצ"ל נוספים בערבותו של פנחס רוטנברג. תחת הנהגת רזיאל הוחלט כי האצ"ל לא יאבק בבריטים בזמן מלחמת העולם השנייה ותחת זאת יסייע להם במלחמה בגרמניה הנאצית. הדבר הביא לפרישת חברים מן האצ"ל, ובראשם אברהם שטרן (יאיר), ולהקמת הלח"י.
בשנת 1941, לאחר שפרץ בעיראק מרד אנטי-בריטי בראשות רשיד עאלי אל-כילאני, נענה רזיאל לבקשת הבריטים לשגר יחידת קומנדו לחבל במתקני זיקוק הנפט ליד בגדד, שהיו חיוניים לצבא הגרמני. רזיאל אף החליט, למגינת לבם של חבריו, לעמוד בראשה של היחידה, בת ארבעה אנשים שכללה את יעקב מרידור, יעקב סיקא אהרוני ויעקב טרזי. הוא אף סבר שיוכל להקים תאים של האצ"ל בקרב יהודי עיראק. היחידה יצאה לפעולת האצ"ל בעיראק ב-17 במאי 1941 משדה התעופה הצבאי בתל נוף ונחתה בשדה התעופה בחבניה שבעיראק. בהגיעם שונתה התוכנית והם קיבלו משימת מודיעין לקראת כיבוש העיר פלוג'ה. בפעולה זו נהרג רזיאל ב-20 במאי ביחד עם קצין בריטי מלווה, מהפצצה ישירה של מטוס גרמני, והוא בן 30. יעקב מרידור, סגנו, שב אל הארץ ועמד בראש הארגון במקומו. את הפעולה השלימו בהצלחה ובסיכון חיים יעקב סיקא אהרוני ויעקב טרזי.
רזיאל נטמן על ידי הבריטים בעיראק, בבית עלמין צבאי. בני משפחתו ומשרד החוץ עשו מאמצים רבים להביא את ארונו לקבר ישראל, אולם רק בשנת 1955 הסכימה ממשלת עיראק לאפשר לבריטים להוציא את הארון מארצם, בתנאי שלא יובא לקבורה בישראל אלא בקפריסין, שהייתה אז קולוניה בריטית. בספטמבר 1960, זמן קצר לאחר שקפריסין זכתה בעצמאות, פנה חבר הכנסת מנחם בגין אל נשיא הרפובליקה החדשה, הארכיהגמון מקאריוס השלישי, בבקשה לאפשר את העברת הארון למדינת ישראל. הפנייה נענתה בחיוב וב-16 במרץ 1961 נערכה לדוד רזיאל הלוויה צבאית בהשתתפות המונים. ארונו נטמן בבית הקברות הצבאי בהר הרצל בירושלים.
לאחר מותו של רזיאל הוענקה לו דרגת אלוף בצה"ל. הרב צבי יהודה קוק, מי שהיה החברותא שלו ולימים ראש ישיבת מרכז הרב, ספד לו והשווה את דמותו לדמותו של דוד המלך, בשילוב של עדינות רוחנית עם נחישות מלחמתית.
יום מותו, כ"ג באייר, נקבע על ידי מנחם בגין בשנת תש"ו כיום התייחדות עם כל חללי האצ"ל.
כאשר נהרג רזיאל, לא ידעה רעייתו שושנה כי היא בהיריון. התינוק שנולד נקרא דוד על שם אביו, אך לאסון המשפחה הוא נפטר בבית החולים. הוא נטמן בהר הזיתים ולימים התברר שקברו נהרס בתקופת השלטון הירדני.
על שמו מושב רמת רזיאל בהרי יהודה, אותו הקימו יוצאי בית"ר והאצ"ל. כמו כן, נקרא על שמו כפר נוער דוד רזיאל שבהרצליה.
עיריית תל אביב הציבה לוחית זיכרון ליד הבית בו התגורר, ברחוב הנביאים 30 בתל אביב.
אריה נאור (אחיינו של רזיאל), דוד רזיאל, ידיעות ספרים
יעקב סיקא אהרוני, "בעקבות המופתי עם דוד רזיאל"
יהודה לפידות, ימים ראשונים, לידה של מחתרת, בלהב המרד, אתר דעת
קורות חיים של דוד רזיאל, באתר "נזכור את כולם" של משרד הביטחון
עדות על מעצרו של רזיאל, באתרו של אפרים אילין
דוד רזיאל, ב"אנציקלופדיה יהודית" באתר "דעת"
דוד רזיאל, במיזם "אישי רחוב"
נגיף הפוליו (באנגלית: Poliovirus) הוא הנגיף הגורם למחלת שיתוק הילדים (המחלה הידועה בכינויה "פוליו") ואחריה ללקות מסוג שיתוק פוסט-פוליו. זהו נגיף מסוג Enterovirus (אנטרו-וירוס) ממשפחת Picornaviridae.
נגיף הפוליו הוא בעל גנום RNA חד-גדילי בעל מובן (positive sense), וקפסיד איקוסהדרלי בגודל של כ-30 ננומטר, והוא חסר מעטפת. הגנום שלו מורכב מרצף של כ-7,500 נוקליאוטידים. בשל הגנום הקצר שלו ומבנהו הפשוט, נחשב נגיף הפוליו לנגיף המשמעותי הפשוט ביותר.
הנגיף בודד לראשונה ב-1909 על ידי קרל לנדשטיינר וארווין פופר. ב-1981 פורסם הגנום של נגיף הפוליו על ידי שתי קבוצות חוקרים שונות.
נגיף הפוליו מדביק תאים אנושיים באמצעות קשירה ל-CD155, קולטן דמוי-נוגדן (הידוע גם בשם Poliovirus Receptor, או בקיצור, PVR) על פני התא. האינטראקציה בין הנגיף ל-CD155 עוזרת להתרחשות שינוי קונפורמציה בנגיף החיונית לחדירתו לתא. המנגנון המדויק של חדירת הנגיף לתא המארח אינו מובן עדיין היטב. בעבר הניחו כי חדירת החומר הגנטי של הנגיף אל התא מתבצעת באחת משתי דרכים: על ידי היווצרות נקבובית בקרום התא, דרכה מוחדר ה-RNA אל הציטופלזמה של התא המארח, או על ידי חדירת הנגיף כולו בתהליך של אנדוציטוזה מתוּוכת קולטנים. התגלו ראיות נסיוניות התומכות בהשערה שהנגיף חודר לתא באמצעות אנדוציטוזה, ושמייד לאחר מכן משתחרר ממנו ה-RNA הנגיפי.
נגיף הפוליו הוא נגיף RNA בעל מובן, ולכן הגנום שבתוך החלקיק הנגיפי יכול לשמש כ-RNA שליח ולהיתרגם מיידית על ידי התא המארח. עם כניסת הנגיף לתא, הוא "חוטף" את מנגנון התרגום של התא, ומעכב את סינתזת חלבוני התא לטובת ייצור חלבונים הספציפיים לנגיף.
ה-RNA של נגיף הפוליו מתורגם לפוליפפטיד אחד ארוך, המבוקע על ידי פרוטאזות פנימיות לכעשרה חלבונים נגיפיים:
 
3D pol ,‏ RNA רפליקאז שמטרתו לשכפל את ה-RNA הנגיפי 
2A pro  ו-3C pro /3CD pro , פרוטאזות שמטרתן לבקע את הפוליפפטיד הנגיפי.
VPg (3B)‎, חלבון קטן הנקשר ל-RNA הנגיפי וחיוני לסינתזה של RNA נגיפי בעל מובן וחסר מובן
2BC, 2B, 2C, 3AB, 3A, 3B, חלבונים המהווים את הקומפלקס החלבוני הדרוש לשכפול הנגיף
VP0, המבוקע בהמשך ל-VP2 ו-VP4,‏ VP1 ו-VP3, החלבונים היוצרים את קפסיד הנגיף
תהליך ההרכבה של חלקיקי נגיף חדשים (כלומר, אריזת הגנום הצאצא לתוך קפסיד שיכול לשרוד מחוץ לתא המארח), אינו מובן במלואו. נגיפי פוליו חדשים מורכבים במלואם עוזבים את התא המארח 4 עד 6 שעות לאחר תחילת ההדבקה בתאי יונקים בתרבית. מנגנון שחרור הנגיפים מן התא אף הוא אינו ברור, אך כל תא גוסס יכול לשחרר עד 10,000 חלקיקים נגיפיים (ויריונים).
נגיף הפוליו דומה במבנהו לאנטרו-וירוסים אנושיים אחרים (קוקסקי-וירוסים, אקו-וירוסים, ורינו-וירוסים), שגם הם משתמשים במולקולות דמויות נוגדנים על מנת לזהות ולחדור אל תאים מארחים. ניתוח פילוגנטי של רצפי ה-RNA וחלבונים של נגיף הפוליו מצביע על כך שייתכן שהנגיף התפתח ממוטציה בתוך הקפסיד של נגיף קוקסקי A מאשכול C של האנטרו-וירוסים.
ישנם שלושה סרוטיפים של נגיף הפוליו: PV1, PV2 ו-PV3. הם שונים זה מזה בחלבון הקפסיד שלהם. חלבוני הקפסיד מגדירים את ספציפיות הקולטן התאי ואת האנטיגניות של הנגיף. PV1 הוא הצורה השכיחה בטבע, אך כל שלוש הצורות מדבקות ביותר. ניתן למצוא נגיפי פוליו פראיים בשתי יבשות. נכון ל-2012 ניתן למצוא PV1 אך ורק באזורים מסוימים בפקיסטן ואפגניסטן באסיה, ובניגריה, ניז'ר וצ'אד באפריקה. PV2 נכחד כנראה - הוא זוהה בפעם האחרונה באוקטובר 1999 במדינת אוטר פרדש שבהודו. PV3 אף הוא לא זוהה מאז 2012.
זנים ספציפיים של כל אחד מן הסרוטיפים משמשים להכנת חיסונים נגד מחלת הפוליו. חיסון פוליו לא-פעיל (IPV) מכינים על ידי אינאקטיבציה באמצעות פורמלין של שלושה זני ייחוס פראיים אלימים. חיסון פוליו דרך-הפה (OPV) מכיל זני נגיפים מוחלשים חיים משלושת הסרוטיפים.
יכולתו של נגיף לחדור אל התא (ושם לייצר עוד חלקיקים נגיפיים) היא זו שקובעת עד כמה הוא מדבק. מניחים כי נוכחותו של הקולטן CD155 היא זו שמגדירה אילו רקמות ואילו בעלי חיים יכולים להיות נגועים בנגיף. CD155 נמצא (מחוץ למעבדה) אך ורק בתאים אנושיים ובתאים של פרימטים גבוהים וקופי העולם הישן, ואולם נגיף הפוליו פוגע אך ורק בבני אדם, ואינו מדביק מינים אחרים באופן טבעי.
כמו אנטרו-וירוסים אחרים, נגיף הפוליו מועבר באמצעות מחזור צואה-פה - החלקיקים הנגיפיים נבלעים, השכפול הנגיפי מתרחש במערכת העיכול, והנגיף מופץ הלאה דרך הצואה. ב-95% מן המקרים מופיעה רק וירמיה (כמות גבוהה של נגיפים במחזור הדם) ראשונית זמנית והזיהום הנגיפי מוגדר כאסימפטומטי. בכ-5% מן המקרים, הנגיף מתפשט ומשתכפל באתרים אחרים כגון שומן חום, רקמות רטיקולואנדוטליאליות ושרירים.
במובנים רבים, שלב ההדבקה הנוירולוגית נחשב להסתעפות מקרית של ההדבקה הנורמלית של מערכת העיכול. המנגנונים האחראים לחדירת הנגיף למערכת העצבים המרכזית אינם מובנים דיים. שלוש השערות שאינן סותרות הוצעו על מנת להסביר את התהליך. כל ההצעות מחייבות וירמיה ראשונית. ההשערה הראשונה צופה כי החלקיקים הנגיפיים עוברים ישירות מן הדם אל מערכת העצבים המרכזית על ידי חציית מחסום דם-מוח, ללא תלות ב-CD155. השערה אחרת מעלה את הרעיון שהחלקיקים הנגיפיים מועברים מרקמות היקפיות שכבר טבלו בדם נגוע אל חוט השדרה במסלולים עצביים באמצעות הובלה אקסונית אל תוך הנוירון. השערה שלישית היא שהנגיף מיובא אל תוך מערכת העצבים המרכזית על ידי מונוציטים או מקרופאגים מזוהמים.
הפוליו היא מחלה של מערכת העצבים המרכזית. ואולם, הדעה הרווחת היא ש-CD155 נוכח על פני רוב, או כל התאים האנושיים. לכן, ביטוי הקולטן אינו מסביר מדוע נגיף הפוליו מעדיף להדביק רקמות מסוימות. מכך עולה שהטרופיזם הרקמתי (הנטייה של נגיף להדביק תאים מסוימים ולא אחרים) נקבע לאחר החדירה לתא. מחקר הראה כי תגובה של אינטרפרון מסוג I  (ובמיוחד זה של אינטרפרון אלפא ובטא) היא גורם חשוב המגדיר אילו סוגים של תאים תומכים בשכפול נגיף הפוליו. בעכברים המבטאים CD155 (באמצעות הנדסה גנטית), אבל חסרי קולטן אינטרפרון מסוג I, לא רק שנגיף הפוליו משתכפל במגוון רחב של רקמות, אלא שאף ניתן להדביקם בנגיף דרך הפה.
נגיף הפוליו משתמש בשני מנגנונים עיקריים כדי להתחמק ממערכת החיסון. ראשית, הוא מסוגל לשרוד בתנאים החומציים ביותר של מערכת העיכול, מה שמאפשר לנגיף להדביק את המארח ולהתפשט בכל הגוף באמצעות מערכת הלימפה. שנית, משום שהוא יכול להשתכפל במהירות רבה, הנגיף מציף את איברי המארח לפני התארגנות התגובה החיסונית.
אנשים הנחשפים לנגיף פוליו, אם דרך זיהום ואם על ידי חיסון פוליו, מפתחים חסינות. באנשים מחוסנים, נוגדנים נגד נגיף הפוליו נמצאים בשקדים ומערכת עיכול (במיוחד נוגדני IgA) והם מסוגלים לחסום את שכפול הנגיף; נוגדני IgG ו-IgM יכולים למנוע את התפשטות הנגיף לנוירונים מוטוריים של מערכת העצבים המרכזית. הדבקה בסרוטיפ אחד של נגיף הפוליו אינה מחסנת מהסרוטיפים האחרים, אולם הדבקות משניות באותו האדם הן נדירות ביותר.
נגיף הפוליו בבסיסי נתונים ביולוגיים:
נגיף הפוליו באתר NCBI
נגיף הפוליו באתר Freebase
נגיף הפוליו באתר האנציקלופדיה של החיים (Encyclopedia of Life)
אִינִיד מרי בְּלַייטוֹן (באנגלית: Enid Mary Blyton, שמה הפרטי נהגה אִינִיד; 11 באוגוסט 1897 - 28 בנובמבר 1968) הייתה סופרת ילדים בריטית שנחשבה לאחת מסופרות הילדים הפוריות והגדולות ביותר במאה ה-20.
במהלך חייה כתבה כ-800 ספרים. כתביה תורגמו ל-90 שפות, עם למעלה מ-3,544 תרגומים שונים נכון ל-2007 ונמכרו בלמעלה מ-600 מיליון עותקים.
בין ספריה ניתן למנות את:
סדרת "נדי"
סדרת "השביעייה הסודית"
סדרת "החמישייה הסודית"
סדרת "הרביעייה והתוכי"
סדרת "חבורת הבלשים והכלב", הכוללת כ-15 ספרי בלש של חמישה נערים בני 13-9 וכלב המתגוררים בכפר קטן ופותרים תעלומות ששוטר הכפר נכשל בהן.
סדרת "היער הקסום"
סדרת "כיסא הפלאים"
סדרת "טירת מלורי" והסדרה "סנט קלייר". הסדרות עוסקות בבנות בגיל תיכון הלומדות בפנימייה אנגלית בעלת משמעת. הסדרות עוסקת בדינמיקה שבין הבנות, וביניהן לבין המורות, כאשר בדרך כלל מצליח החינוך המסור לפתור בעיות הבנות, ולקדם אותן לקליטה ולתועלת לחברה.
סדרות של סיפורי חיות - הסדרות כוללות סיפורי חיות קצרים, המשמשים מעין משלים. הסיפורים מסתיימים בשאלות מצחיקות, וסופים פתוחים.
עיקר ספריה של בלייטון מתארים משפחות שלמות ושמחות, שבהן הילדים טובים סקרנים ושובבים, והעולם המבוגר בעיקרו טוב וסלחני כלפיהם. הסדרות תמימות, הטובים בהן טובים והרעים - רעים. כל אדם וחיה יכולה לתקן את דרכיה, וכמעט תמיד הסוף שמח. עלילות הספרים פשוטות באופן יחסי ואין בהן ניסיון להעשיר את הידע של הקורא. הדמויות הטובות מתוגמלות ומאווייהן מתגשמים, והדמויות הרעות נענשות או עוברות שינוי.
ספריה של איניד בלייטון היו שנויים במחלוקת בשנות ה-50 בשל כל מיני סטראוטיפים שיוחסו להם.. מאז שנות ה-50 נעשו שינויים ניכרים בספרים כדי להתאימם לשינויים בדרך הדיבור בשפה האנגלית ובשמות הגיבורים, וכן כדי להוציא מהספרים סטראוטיפים. על היקף השינויים בספרים ועל הצנזורה שנערכה בחלק מספריה, נמתחה ביקורת.
לנוכח הפופולריות הרבה של בלייטון, סופרים אחדים כתבו לאחר מותה ספרים נוספים בסדרות, דוגמת שישה ספרים שנכתבו על ידי פמלה קוקס בסדרה טירת מלורי בשנת 2009.
אחדים מספריה עובדו לסרטים ולסדרות טלוויזיה, כמה מהם גם באנימציה. הופקו גם קלטות שמע עם סיפוריה, ובהן "היער הקסום" בקריינות שחקנית הקולנוע ההוליוודית קייט וינסלט.
שרגא גפני, בשם העט אבנר כרמלי, תרגם לעברית 63 ספרים מספריה של איניד בלייטון, שיצאו לאור בהוצאת מ. מזרחי. אלו כוללים את ספרי השביעייה הסודית, החמישייה המפורסמת, הרביעייה והתוכי, חבורת הבלשים והכלב וסדרת "חבורת הבולשים", שכללה את:
חבורת הבולשים בתעלומת קורינגדאון (1989)
חבורת הבולשים בתעלומת רובאדוב (1989)
חבורת הבולשים בתעלומת מגדל הפעמונים (1990)
חבורת הבולשים בתעלומת היריד בפילבי (1990)
ספר נוסף בסדרה שלא תורגם לעברית הוא "חבורת הבולשים בתעלומת הנקישה המסתורית". תרגומים חדשים לעברית - דנה אלעזר הלוי בהוצאת אחוזת בית (2012).
 ערך מורחב – נדי
"עלילות נדי פעמוני" תורגמו לעברית בשנות ה-60 בהוצאת ש. זימזון, בתרגום יפה קרינקין ובעריכת לאה גולדברג; בשנות ה-80 בידי אריאל כהן להוצאת שלגי; ובשנות ה-90 בידי יוספה אבן-שושן להוצאת כתר. "סיפורי נדי" יצאו לאור גם בתרגום לעברית של לאה נאור בהוצאת "יהושע אורנשטיין-יבנה"; "היה אמיץ, נדי הקט", תרגם אריאל כהן, הוצאת שלגי, 1987.
ספרים נוספים שיצאו בהוצאת "רמדור":
"שנה ראשונה בטירת מלורי" (הראשון בסדרה שמתרחשת בפנימייה) בתרגום תחיה בת-אורן, 1973
"התאומות בפנימיית סט. קלר" (כנ"ל) בתרגום "צבש", 1976
"בארץ הגמדים"
"הרפתקאות ג'ימי ילד הקרקס"
"הרפתקאות ג'ימי מאלף חיות"
יהודה אטלס, "איניד בלייטון: מלכת הסדרות", בספר ילדים גדולים (כרך 1, עמ' 180-163), הוצאת ידיעות אחרונות, 2003.
הספרים של איניד בלייטון, באתר סימניה
החמישייה הסודית, "החמישייה המפורסמת" הכי אהובה, באתר nrg‏, 24 באוגוסט 2004
אורי קציר, "שבעה בצריף אחד (מלבד הכלב)", 10 באוקטובר 2005, בבלוג "אפלטון" (פרטים על סדרת "השביעייה הסודית", הדמויות בה וניתוח העלילה, וכן על הסופרת)
מאיה שני, איניד בלייטון נבחרה לסופרת האהובה, באתר NFC,‏ 19 באוגוסט 2008
 מצר סן ברנרדינו (San Bernardino) הוא מצר ים בפיליפינים, המפריד בין חצי האי ביקול שבאי לוזון לאי סאמאר.
האזכור הראשון לספרדים ולמצר סן ברנרדינו הוא ממשלחתו של רוי לופס דה וייאלובוס, בין השנים 1543–1545, אשר נשלח על ידי המשנה למלך במקסיקו בפקודת קרל החמישי, קיסר האימפריה הרומית הקדושה, על מנת לייסד מושבה ספרדית בקרבת איי מאלוקו הפורטוגזים.
במהלך משלחת זו, ספינה אחת בלבד, "סן חואן דה לטרן", עם צוות מצומצם של 20 אנשים בלבד, הפליגה יותר מ-5,000 ק"מ במים מסביב לפיליפינים, בכללם מצר סן ברנרדינו ומצר סן חואניקו בין סאמאר ללייטה.
הסן חואן אף הקיפה את האי מינדנאו וניסתה לשוב למקסיקו, אך נאלצה לעגון באיי מריאנה בשל סערה בצפון האוקיינוס השקט. היא הפליגה בחזרה ל"פיליפינאס" (השם שניתן לסאמאר וללייטה על ידי וייהלובוס), וב-3 בינואר 1544 עלתה על שרטון בשל הזרמים במצר סן ברנרדינו.
במלחמת העולם השנייה, במהלך קרב מפרץ לייטה, העביר האדמירל היפני טקאו קוריטה את הצי שלו דרך המצר על מנת להגיע לאוניות התובלה אשר עגנו במפרץ לייטה.
ג'ון באלני (באנגלית: John Balleny (מת ב-1857) היה רב חובל אנגלי של מפרשית לצייד לווייתנים, ה"אלייזה סקוט". באלני הוביל שיוט חקר לאנטארקטיקה בשביל חברת "סמיואל אנדרבי ובניו" לצייד לווייתנים, בשנת 1839-1838.
במהלך המשלחת הזאת, הפליג יחד עם תומאס פרימן וה"סברינה", אל תוך האוקיינוס הדרומי לאורך פרוזדור של קו אורך, שהתרכז בקו של 175° מזרח, דרומית לניו זילנד. קבוצתו של באלני תיעדה ביומן הספינה פתח חלקי בקרח הדחוס המקיף את היבשת הדרומית, גילתה את איי באלני בפברואר 1839, וצפתה בחטף את אנטארקטיקה עצמה ב-'58 64° דרום, '08 121° מזרח. קטע זה של אדמה מכוסה קרח נקרא כיום חוף סברינה.
פרוזדור באלני באוקיינוס הדרום שימש בשנים הבאות חוקרים כמו רוברט פאלקון סקוט, ארנסט שקלטון, רואלד אמונדסן וריצ'רד בירד, משמש כיום כלי שיט המחדשים את האספקה לתחנת מק-מרדו ושאר בסיסים מדעיים השוכנים באזור ים רוס וסביבתו באנטארקטיקה.
יוסף טוֹבִּי (נולד ב-28 במאי 1942) הוא פרופסור אמריטוס בחוג לספרות עברית והשוואתית באוניברסיטת חיפה.
יוסף טובי נולד בשכונת נחלת צבי שבירושלים כחמישי למשפחה בת שישה ילדים. הוריו, חיים ויונה טובי, עלו מצנעא שבתימן לארץ ישראל בשנת 1935. אחרי שהייה של חצי שנה בגבול יפו-תל אביב, התיישבו בשכונה התימנית הוותיקה נחלת צבי בירושלים. יוסף טובי למד בבית הספר העממי נווה יעקב ובתיכון 'מזרחי', שניהם בירושלים. בעיצומה של מלחמת השחרור עבר עם משפחתו לשכונת קטמון; בצבא שירת במודיעין, היה בקבע והגיע לדרגת סרן. בשנת התשי"ט (1959), בהיותו בן 17, היה סגן חתן התנ"ך בחידון התנ"ך השני, לצד מלומדים מבוגרים ממנו בהרבה. עשה את חוק לימודיו הגבוהים באוניברסיטה העברית בירושלים. החל ללמוד פיזיקה ומתמטיקה, אך זנח מסלול זה כעבור שנה ולמד לתואר ראשון היסטוריה של ארצות האסלאם, ערבית וגאוגרפיה. לאחר סיום שרותו הצבאי חזר ללימודים באוניברסיטה העברית בירושלים, בחוג לספרות עברית. בתקופת לימודיו הראשונה (1962-1959) היה פעיל בקבוצה אידאולוגית שנקראה "תא הסטודנטים למיזוג גלויות", שבו היו חברים כמה עשרות סטודנטים, רובם יוצאי עדות המזרח ומטרתם הייתה לשלב בתוכניות הלימודים במערכת החינוך הממלכתית ובאוניברסיטאות את לימודי התרבות, הספרות וההיסטוריה של יהדות המזרח.
כתב את עבודת הדוקטור שלו בספרות עברית בנושא "היצירה הפייטנית של רב סעדיה גאון" בהנחיית פרופסור עזרא פליישר. הדוקטורט הוגש ב־1980. טובי השתלם בבתר-דוקטורט באוניברסיטת הרווארד בשנת 1980/1. בשנים 1980-1967 עבד כאוצר כתבי היד במכון בן-צבי. מאז שנת 1970 הרצה באוניברסיטת בן-גוריון בחוג לספרות עברית (עד 1980) ובמקביל עבד כמורה מן החוץ בחוג לתולדות עם ישראל ובתוכנית ללשונות היהודים באוניברסיטה העברית. מאז 1981 מרצה בחוג לספרות עברית והשוואתית באוניברסיטת חיפה ומאז 2003 מרצה גם במכללה האקדמית הערבית לחינוך בחיפה. עמד בראש החוג לספרות עברית והשוואתית באוניברסיטת חיפה בשנים 1999-1996 ובשנת 2000 מונה לפרופסור מן המניין, ב-1 באוקטובר 2010 פרש לגמלאות כפרופסור אמריטוס. טובי שהה בשבתונים בבית המדרש לרבנים באמריקה, בישיבה יוניברסיטי ובאוניברסיטת נורפוק בוירג'יניה. נבחר כמה פעמים כמרצה המצטיין.
משנת 2009 עומד בראש המרכז לחקר יהדות תימן ותרבותה ע"ש עובדיה בן-שלום במסגרת מכון בן-צבי.
טובי יזם את הקמתם של שני כתבי עת מדעיים והוא משמש כעורכם עד היום: "תימא", לחקר תולדות יהדות תימן ותרבותה (בין השנים תש"ן לתשע"א יצאו ממנו אחד עשרה כרכים) ו"בין עבר לערב" לחקר המגעים בין הספרות העברית והערבית-היהודית (בין השנים תשנ"ח לתשס"ח יצאו ממנו 4 כרכים).
טובי הוא זוכה פרס ירושלים לשנת 1999 וחתן פרס שבזי לשנת 2008.
יוסף טובי נשוי לצביה לבית כהן, להם ארבעה ילדים ואחד עשר נכדים.
דודו הוא הרב שלום קלזאן (אחי אמו), מרבני יהדות תימן בירושלים.
נכדו, סג"מ יובל היימן, נפל במבצע צוק איתן. על חלקו בקרב הוענק לו צל"ש מח"ט.
בעבודת הדוקטור של יוסף טובי , ערך טובי מחקר מקיף על יצירתו הפייטנית של סעדיה גאון והתקין מהדורה מדעית שלה, המבוססת על כתבי יד מן הגניזה הקהירית. טובי העמיד את מקומו המרכזי של סעדיה גאון לא במה שמקובל לכנות 'הפייטנות המזרחית המאוחרת', כי אם כשלב מקדים לפריחתה של השירה העברית בספרד בימי הביניים בהשפעת השירה הערבית. אם עד למחקריו סברו ששירת ספרד מתחילה באמצע המאה ה-10, סברה שעליה מבוססים למשל, ספריהם המקיפים של חיים שירמן, דן פגיס, יהודה רצהבי וישראל לוין, הרי טובי טוען שהתחלותיה לא היו בספרד אלא בבגדד באמצע המאה ה-9 ובמחצית הראשונה של המאה ה-10, דבר שבא לידי ביטוי בשירתו של סעדיה גאון.
חוקרים שונים עמדו מאז סוף המאה ה-19  על זיקתה של השירה העברית בספרד בימי הביניים לשירה הערבית מבחינת עקרונותיה הרעיוניים, הלשוניים, המוטיביים, הרטוריים והפרוזודיים. טובי עמד על יחס של קירוב ודחייה בין שתי השירות: השירה הערבית לשירה העברית, נושא עליו לא עמדו עד אז חוקרים אחרים. בנוסף ל"קירוב" גילה טובי את ה"דחייה", רעיון שלפיו גדולי המשוררים העבריים – שמואל הנגיד, שלמה אבן גבירול, משה אבן עזרא ויהודה הלוי – דחו את העקרונות הרעיוניים של השירה הערבית, במידה שלא עמדו בקנה אחד עם עקרונות האמונה והמוסר היהודים, כגון הנאות מופלגות מן החיים, אהבת זכרים (דבר האסור איסור מוחלט גם באסלאם), תפישה פסימיסטית ושליטת הגורל על בני האדם. אסופת כמה ממאמריו של טובי בנושא זה מצויה בספרו "קירוב ודחייה – יחסי השירה העברית והשירה הערבית בימי הביניים (חיפה, תש"ס), שעליו זכה בפרס בהט לשנת 1998. הספר ראה אור באנגלית בהוצאת בריל בשנת 2004. החידוש הגדול ביותר של השירה הוא זה שנכתבה רובה ככולה בעברית ומעטים מן המשוררים כתבו בערבית. הם החיו את הלשון העברית גם בתחום שירת החול, אבל מבחינה ספרותית יצרו דברים ייחודיים, למשל מבחינת המבנים הרעיוניים של השירים. 
ספרו הראשון של טובי, שראה אור ב-1976, היה "יהודי תימן במאה הי"ט" והוא עסק בהיסטוריה של יהדות תימן. זה היה הספר הכוללני הראשון שעסק בהיסטוריה של יהודי תימן. עד אז נכתב על יהדות תימן מבחינת האתנוגרפיה, הלשון, הספרות, אבל לא נכתב ספר מקיף על ההיסטוריה שלהם. על סמך ספר זה הזמין פרופסור שמואל אטינגר את טובי, יחד עם שניים מתלמידיו, ד"ר שלום בר-אשר ופרופסור יעקב ברנאי, לכתוב את "תולדות היהודים בארצות האסלאם", כדי לתקן את המעוות בהתעלמות מן הקהילות היהודיות בארצות האסלאם בספרי ההיסטוריה שהיו קיימים עד אז.
בשנת 2002 הוציא טובי את הספר "יהודי בשירות האִמאם: איש העסקים וסוחר הנשק ישראל צובירי". הספר בנוי על ארכיון של סוחר יהודי שנולד וחי בעיר צנעא בתימן והיה סוחר הנשק הבלעדי של האמאם, שסיפק נשק לצבא התימני, קשר קשרים חובקי עולם גם עם כל החוקרים שבאו לתימן. הוא השאיר אחריו ארכיון ועל סמך ארכיון זה כתב טובי את מחקרו. צוברי פעל בשנות ה-30 וה-40 של המאה העשרים, והוא חי כמה שנים בגרמניה לרגל עסקיו חלק מהזמן היה תחת שלטון גרמניה הנאצית וחלק מהאנשים שהיה איתם בקשר הושמדו בשואה, חלקם זוגות מעורבים. בשנת 2008 יצא הספר לאור במהדורה גרמנית במכון מחקר במינכן. 
במסגרת מחקריו על השירה העברית שנכתבה בימי הביניים בארצות האסלאם בהשפעת השירה העברית בספרד, עסק טובי בייחוד בשירת תימן מן המאה ה-12 ועד ימינו. הוא הוציא לאור את שירי המשורר התימני בן המאה ה-13, אברהם בן חלפון, לספר הקדים מבוא מקיף על ראשיתה של שירת תימן 
טובי חקר רבות את שירתו של שלום שבזי, בן המאה ה-17, שהיה גדול משוררי תימן. באחד ממאמריו הוא הציע פתרון לסוגיה שהעסיקה חוקרים שונים (אברהם צבי אידלסון, גרשם שלום, יהודה רצהבי, הרב יחיא אלשיך) והיא האם האמין שבזי כי שבתי צבי הוא המשיח. טובי גילה דיואן תימני שממנו ניתן להסיק בוודאות ששבזי נמנה עם מאמיני שבתי צבי.
בשנת תשל"ו פרסם טובי ביחד עם שלום סרי מהדורה מצולמת של שני דיואנים בכתב ידו של שלום שבזי; המהדורה כללה גם כ-150 שירים, שרובם לא היו ידועים לפני כן.
בעשור השנים האחרון החל טובי בעריכת מחקר השוואתי של שירת תימן, ובעיקר שירתו של שלום שבזי, עם שירת תימן המוסלמית, ובעיקר האסכולה השירית המכונה "חומייני", המאופיינת בסטייתה מכללי הפרוזודיה הנוקשים של השירה הערבית הקלאסית ובנטייה לשימוש במלים הלקוחות מן הלהג הערבי המדובר בתימן, כפי שכבר הראו כמה חוקרים. עד למחקריו של טובי היה מקובל בקרב החוקרים השונים להשוו את שירת תימן לשירה העברית ובעיקר לשירת ולשירת ספרד, ואילו טובי פרסם סדרת מאמרים המשווים בין שירת יהודי תימן לשירת תימן הנוכרית. רווחת הדעה שיהדות תימן סגורה ושומרת על המסורת; הרי שטובי הראה שאמנם הדבר נכון, אך היא גם שואלת מהסביבה. את תוצאות מחקריו הציג טובי בכנסים בינלאומיים ופרסמם לאחר מכן בקבצים שראו אור ברוסיה ובלונדון: 
בשנת תשס"ו ראה אור ספרו של טובי 'השירה, הספרות הערבית-היהודית והגניזה', שבו יש סיכום ביניים למחקריו בטבעה ובייחודה של הספרות הערבית-היהודית בימי-הביניים. יהושע בלאו, החוקר הגדול של הספרות הערבית-יהודית בימי הביניים, התחיל את הספרות הערבית-היהודית והלשון היהודית בימי הביניים עם סעדיה גאון שנחשב עד אז אבי הספרות הערבית-היהודית  חידושו של טובי הוא בכך שהצביע על קיומה של ספרות ערבית-יהודית, בעיקר תרגומי המקרא, דורות רבים לפני סעדיה גאון, עוד לפני האסלאם; כבר אז, לפי מחקריו של טובי, הייתה ליהודים בצפון־מערב חצי האי ערב ספרות ערבית-יהודית, כי הם דיברו ערבית וידעו קרוא וכתוב. זאת הסיק טובי על סמך שרידים של תרגומי המקרא שגילה בכתבי הגניזה. הוא גם קבע את שיטת הכתיבה (האורתוגרפיה) שלה, שהייתה פונטית, מכיוון שקדמה להתגבשותה של האורתוגרפיה הערבית הקלאסית.  מחקריו של טובי בעניין זה ביססו בקרב החוקרים את הדעה בדבר קיומה של ספרות ערבית־יהודית, ובייחוד תרגומים למקרא, שקדמו הרבה לרב סעדיה גאון.
טובי הוזמן לכתוב את הערכים על הערבית-היהודית ועל הספרות הערבית היהודית באנציקלופדיה החדשה על היהודים בארצות האסלאם שראתה אור בשנת 2010 בהוצאת בריל בעריכתו של פרופסור נורמן סטילמן מאוניברסיטת אוקלהומה.
בשנת 2000 פרסם טובי את הספר 'הספרות הערבית-היהודית בתוניסיה 1950-1850', יחד עם רעייתו צביה טובי, הכותבת עבודת דוקטור באוניברסיטה העברית בירושלים על עולמן של הנשים היהודיות בדרום תוניסיה על פי הפתגם העממי הרווח בפיהן. בספר זה הם דנו בהיסטוריה ובסוגות הספרותיות של הספרות הערבית-היהודית בתוניסיה, בשירה ובפרוזה. זהו הספר הראשון המעמיד מחקר מקיף על ספרות זו. יש לציין, כי הספר נכתב בעיקרו על סמך האוסף הפרטי העשיר של המחברים של פרסומים מכל הסוגים של הספרות הערבית־היהודית, ובעיקר זו של יהודי תוניסיה.
1. שירה ופיוט של יהודי בבל בדורות האחרונים, ירושלים תש"ל (בשיתוף עם אברהם בן יעקב)
2. על התלמוד בתימן, תל אביב תשל"ג
3. רבי שלום מעטוף ותכלאל עטרת זקנים כמנהג חבאן, ירושלים תשל"ג
4. יהדות תימן: ביבליוגרפיה, ירושלים תשל"ה
5. יהודי תימן במאה הי"ט, תולדות ומקורות, תל אביב תשל"ו. מהדורה שנייה: תל אביב תשל"ט
6. קטלוג כתבי היד בבית המדרש למורים (Hebrew College) בבוסטון. ברוקליין, מסצ'וסטס, 1981
7. יהודי תימן, מרכז ההסברה, שרות הפרסומים, ירושלים תשמ"א
8. תולדות היהודים בארצות האסלאם בעת החדשה : עד אמצע המאה הי"ט, כרכים א־ג, ירושלים תשמ"א/ו (בשיתוף עם שלום בר-אשר, יעקב ברנאי ומיכאל אביטבול ובעריכת שמואל אטינגר)
9. פיוטי רב סעדיה גאון: מהדורה מדעית של היוצרות ומבוא כללי ליצירתו (עבודת דוקטור), ירושלים תשמ"ב
10. כתבי היד התימניים במכון בן-צבי, ירושלים תשמ"ב
11. הכת הזיידית והאימאמים: יסודות יחסם ליהודים, האוניברסיטה הפתוחה, תל אביב תשמ"ה (בשיתוף עם ירון צור)
12. עיונים במגילת תימן: קהילת צנעא, שבתאות, משפחת עראקי, ירושלים תשמ"ו
13. אברהם בן חלפון: שירים, תל אביב תשנ"א
14. קהילת יהודי רדאע שבתימן במאה השמונה עשרה, ירושלים תשנ"ב
15. הקהילה התימנית בירושלים: תרמ"א-תרפ"א (1881-1921), אוסף תעודות מארכיון ועד העדה, ירושלים תשנ"ד
16. אליהוד פי אלבלדאן אלאסלאמיה (1850-1950), כֻּוַית 1995 (בשיתוף שלום בר-אשר, יעקב ברנאי ומיכאל אביטבול ובעריכת שמואל אטינגר. גרסה ערבית של ערך 8 לעיל, בתרגום ג'מאל אלרפאעי וב'פיקוח' [במקור: מראג'עה] רשאד אלשאמי)
17. ישראל צדוק: מקורותיו ופועלו, ירושלים תשנ"ה (בעריכת הנכדה ורדה)
18. נעמי ואבנר בהט, ספרי תמה: שירי הדיואן של יהודי מרכז תימן בזמרת יהודי מנאכה, תל אביב 1996. פירושים ותרגום: יוסף טובי ושלום סרי
20. קירוב ודחייה: יחסי השירה העברית והשירה הערבית בימי הביניים, חיפה תש"ס
21. הספרות הערבית-היהודית בתוניסיה: 1950-1850, לוד תש"ס (בשיתוף עם צביה טובי)
22. שירים גנוזים: שירים חדשים מגניזת קהיר, ירושלים תשס"א (בשיתוף עם נחמיה אלוני ז"ל)
23. יהודי בשירות האִמאם: איש העסקים וסוחר הנשק ישראל צובירי, ירושלים תשס"ב
25. השירה, הספרות הערבית-היהודית והגניזה. תל אביב תשס"ו
1. דב נוי, הסיפור העממי בתלמוד ובמדרש, אקדמון, ירושלים תשכ"ח
2. שלום בן יוסף שבזי: קובץ. הוועד הכללי לקהילת התימנים, ירושלים תשל"ב
3. שירים חדשים לרבי שלום שבזי, ירושלים תשל"ו (בשיתוף עם שלום סרי).
4. קורות ומעשים: תשל"ג-תשל"ה, הוועד הכללי לקהילת התימנים, ירושלים תשל"ו
5. יהדות תימן: פרקי מחקר ועיון, ירושלים תשל"ו (בשיתוף עם ישראל ישעיהו)
6. פרקים בתולדות היישוב היהודי בירושלים, כרך ב, ירושלים תשל"ו (בשיתוף עם מנחם פרידמן ובן-ציון יהושע)
7. מורשת יהודי תימן: עיונים ומחקרים, ירושלים תשל"ז
8. יעקב הרוזן, מטולה: סיפור ייסודה של מטולה מראשיתה וסיפור מייסדיה, ירושלים תשל"ח
9. תולדות יהודי תימן: מכתביהם (קובץ כרוניקות של יהודי תימן, כולל מבוא), ירושלים תש"ם
10. יהודה לוי נחום, מיצירות ספרותיות מתימן, חולון תשמ"א
11. אעלה בתמר: מאה שנות עליה והתיישבות, מקורות, ירושלים תשמ"ב 12. יהודי תימן בעת החדשה, ירושלים תשמ"ד
13. אברהם עובדיה, נתיבות תימן וציון. תל אביב תשמ"ה
14. יהודה לוי נחום, צהר לחשיפת גנזי תימן, תל אביב תשמ"ו
15. יצחק נדב, זכרונות איש 'השומר', תל אביב תשמ"ז
16. יוסף קאפח, כתבים א-ב, ירושלים תשמ"ט; כתבים ג, ירושלים תשס"ב (בשיתוף עם אורי מלמד)
17. תימא: כתב עת לחקר יהדות תימן ותרבותה, כרכים א-י, נתניה תש"ן-תשס"ז
18. יהודה לוי נחום, מכמנים מחשיפת גנזי תימן, תל אביב תש"ן
19. יחיא צברי, בשבילי תימן, תל אביב תש"ן
20. סגולה לאריאלה: מאסף דברי מחקר וספרות לזכרה של אריאלה דים-גולדברג, ירושלים תש"ן (בשיתוף עם משה אידל, משה בר-אשר, א' הראל-פיש ונחום סרנה).
21. מהלל העדני, בין עדן ותימן, כרך שני: בית מהלל, בית נשיא, תל אביב תש"ן
22. מהלל העדני, בין עדן ותימן, כרך שלישי: דמויות, הווי חיים, עדן וסביבותיה, תל אביב תשנ"א
23. יהודה יצחק הלוי, מגלות לגאולה, ירושלים תשנ"א
24. מהלל העדני, פירוש לספר איוב, תל אביב תשנ"ג
25. לראש יוסף: מחקרים בחכמת ישראל, תשורת הוקרה לרב יוסף קאפח, ירושלים תשנ"ה
26. נחמיה אלוני, הבלשנות העברית בטבריה, ירושלים תשנ"ה
27. יהודה לוי נחום, ספר התעודה מחשיפת גנזי תימן, חולון תשנ"ו
28. שלום גמליאל, הנחשונים על כנפי נשרים: מתימן למקומותם בשמותם, ירושלים תשנ"ו
29. מהלל העדני, פירוש לספרי שיר השירים, משלי, קהלת, תל אביב תשנ"ז
30. בין עבר לערב: המגעים בין הספרות הערבית לבין הספרות היהודית בימי הביניים ובזמן החדש, כרכים א-ד. תל אביב תשנ"ח-תשס"ח
31. מהלל העדני, פירוש לספרי תהלים, פרקי אבות, רות, איכה, אסתר, תל אביב תשנ"ח
32. מחקרים ביהדות תימן: דברי הקונגרס הבינלאומי השני, חיפה-פרינסטון, ניו ג'רזי תשנ"ט (בשיתוף עם אפרים יצחק. חלק אנגלי:
33. הגות בחינוך היהודי א (תשנ"ט)
34. עזרא קהתי, יקיריי בתימן ובציון: פרקי הווי וזכרונות, ירושלים תשנ"ט
35. ילקוט תימן: לקסיקון. תל אביב תשס"א; מהדורה שנייה, תל אביב תשס"ג (בשיתוף עם שלום סרי)
36. מהלל העדני, הנפש החיה. חכמת הקודש. תל אביב תשס"א
37. שלמה מורג, מסורות הלשון העברית והלשון הארמית שבפי יהודי תימן, ירושלים תשס"ב
38. רננת אראלים: סדר ברכות אירוסין ונישואין, על פי תכלאל כתב יד, צנעא 1643, יוצא לאור לרגל יום כלולותיהם של אראל שביל ורננה טובי, ירושלים תשס"ג
39. עטרת יצחק: קובץ מחקרים במורשת יהודי תימן, מוגשים ליצחק קרנר. נתניה תשס"ד
40. מהלל העדני, פרקי מקרא. תל אביב תשס"ד
41. שואל ומשיב: פירוש מדרשי־אלגורי על התורה ועל האפטריות, תימן המאה הט"ו (בשיתוף עם מאיר חבצלת). תל אביב.
42. ספר היובל לכבוד פרופ' אמנון שילוח [=בין עבר לערב ד], חיפה תשס"ח
43. מהלל העדני, אור החוזר על המקרא: כרכים א-ג. תל אביב תשס"ט
44. שלום שבזי - שירים, ההוצאה לאור - אוניברסיטת תל אביב, 2012.
"כתבי פרופ' יוסף טובי", עורך יהודה עמיר, מכון שלום לשבטי ישורון, ירושלים תשס"ב, בחוברת זו אסופים 462 מאמרים וספרים מפרי עטו.
מאמר של יהודע עמיר, בתוך החוברת "כתבי פרופ' יוסף טובי".
פרופ' יוסף טובי באוניברסיטת חיפה
רשימת המאמרים של יוסף טובי, באתר רמבי"ש
רשימת המאמרים של יוסף טובי באתר רמב"י: בעברית, בלועזית
שלום בר-אשר, ‏על ספרו של יוסף טובי 'יהודי תימן במאה הי"ט, תולדות ומקורות', הוצאת אפיקים, תל אביב תשל"ט, פעמים 3, סתיו תש"ם, עמ' 100-97
אברהם דוד, ‏על הספר 'תולדות יהודי תימן מכתביהם - אסופת מקורות' בעריכת יוסף טובי, פעמים 5, תש"ם 1980, עמ' 102-101
מכּתביו:
למבנה ההנהגה של הקהילה היהודית בצנעא, פעמים 1, אביב תשל"ט 1979, עמ' 102-98
שלוחי בית הדין בצנעה לקהילות תימן, פעמים 14, אביב תשל"ט 1979, עמ' 106-92
המפגש בין השירה העברית לבין השירה הערבית במזרח במאות הי'-י"א, פעמים 62, חורף תשנ"ה, עמ' 41-6
חיקוי ומקור בשירתם של יהודי תימן, פעמים 2, קיץ תשל"ט 1979, עמ' 38-29
עברית, ארמית וערבית בשירת יהודי תימן - במיוחד בשירת רבי שלום שבזי, פעמים 30, קיץ תשמ"ז 1987, עמ' 22-3
יצירתו הפייטנית של יעקב בר דונש, פעמים 59, אביב תשנ"ד, עמ' 51-35
השירה העברית בארצות המזרח ובצפון-אפריקה, פעמים 2, קיץ תשל"ט 1979, עמ' 64-55
רב סעדיה גאון והשירה הערבית - תרבות הגותית ושירה הגותית, פעמים 54, חורף תשנ"ג, עמ' 48-18
מאמר ביקורת על ספרו של דוד מירסקי העוסק בחייו ויצירתו של אפרים לוצאטו, פעמים 60, תשנ"ד 1994, עמ' 151-149
מאמר ביקורת על הספר 'השיר דבור על אופניו – מחקרים ומסות בשירה העברית של ימי הביניים' מאת דן פגיס, פעמים 60, תשנ"ד 1994, עמ' 149-144
התאסלמות בקרב יהודי תימן תחת השלטון הזיידי – עמדות ההלכה הזיידית, השלטון האמאמי והחברה המוסלמית, פעמים 42, חורף תש"ן, עמ' 126-105
יחס ההנהגה המסורתית לפעילות הציונית בעדן, פעמים 73, סתיו תשנ"ח, עמ' 100-84
ידיעות על יהודי תימן בחיבורים ערביים מתימן (א), פעמים 64, קיץ תשנ"ה, עמ' 102-68, ידיעות על יהודי תימן בחיבורים ערביים מתימן (ב), פעמים 65, סתיו תשנ"ה, עמ' 56-18
השירה העברית בארצות המזרח לאחר הגירוש, פעמים 26, תשמ"ו 1986, עמ' 45-29
שני שירים על מאורעות השבתאות בתימן – שיר שבתאי לר' שלם שבזי ושיר על גזרת העטרות לר' סעדיה ד'מרמרי, פעמים 44, קיץ תש"ן, עמ' 64-53, ביקורת על מאמר זה מאת יהודה רצהבי ותגובתו של יוסף טובי לביקורת, פעמים 46-7, אביב תשנ"א
על החיבור הבלשני 'רסאלה' מאת יהודה בן-קוריש, מהדורת דן בקר, פעמים 29, תשמ"ז 1986, עמ' 152-148
מלון חלוצי בתחומו, על הספר 'אוצר לשון הקדש שלבני תימן' מאת יהודה רצהבי, פעמים 1, אביב תשל"ט 1979, עמ' 110-107
על ספר מאת אהרן מירסקי בנושא הקשר בין שירת הקודש בספרד לבין החיבור 'חובות הלבבות' לר' בחיי אבן פקודה, פעמים 56, קיץ תשנ"ג, עמ' 145-140
על הספר "התסתרים - המשפחה והכת" מאת משה גיל, פעמים 16, תשמ"ג 1983, עמ' 146
על הספר "לתולדות הקבלה בתימן בראשית המאה השבע-עשרה, ספר סגולות לחם וספר לחם שלמה" מהדורת משה חלמיש, פעמים 22, תשמ"ה 1985, עמ' 134-132
על ספר מאת מיכל שרף בנושא ר' נהוראי ג'רמון ויצירתו הפיוטית, פעמים 17, תשמ"ד, עמ' 141-140
על מספר חיבורים תורניים שיצאו לאור במסגרת מפעל 'אור המזרח' ובכללם הספר 'אוצר שיטות' הכולל חידושים של חכמי סאלוניקי על מסכת ברכות וסדרי מועד ונשים, פעמים 3, סתיו תש"ם, עמ' 104-102
על מפעל 'אור המזרח' העוסק בפרסום חיבורים תורניים ספרדיים ועל מספר ספרים שיצאו לאור במסגרת מפעל זה, פעמים 17, תשמ"ד, עמ' 141-140
על ספר מאת יוסף שטרית בנושא השירה הערבית-יהודית בצפון אפריקה, פעמים 66, חורף תשנ"ו, עמ' 155-149
על הספר 'דיוקנה של קהילת האנוסים במשהד שבאיראן' מאת בן-ציון יהושע, פעמים 4, חורף תש"ם, עמ' 99-98
על הספר "כתבי יהודים ספרדיים ומזרחיים בלשונות יהודיות וזרות - סקר ביבליוגראפי מקיף של הספרות היפה במאה העשרים" עורך הספר - יצחק בצלאל, פעמים 20, תשמ"ד 1984, עמ' 136-133
על החיבור "משלי סעיד בן באבשאד", מהדורת עזרא פליישר, פעמים 53, סתיו תשנ"ג, עמ' 161-154
יוסף הלוי וחקר יהודי תימן, פעמים 100, קיץ תשס"ד
ג'וש קלינגהופר (באנגלית: Josh Klinghoffer; נולד ב-3 באוקטובר 1979) הוא רב נגן אמריקאי, גיטריסט להקת הרוק רד הוט צ'ילי פפרז משנת 2009. קלינגהופר החליף בשנה זו את עמיתו ושותפו לשעבר, הגיטריסט הקודם והוותיק של הלהקה, ג'ון פרושיאנטה, לאחר עזיבתו אותה. ג'וש קלינגהופר הוא קרוב משפחה של לאון קלינגהופר, שנהרג על ידי מחבלים בשנת 1985 בספינה אכילה לאורו.
לאורך השנים ניגן קלינגהופר במספר להקות ושיתף פעולה עם אמנים ידועים. ב-1998 ניגן בלהקת הרוק האלטרנטיבי "The Bicycle Thief", לצד בוב פורסט. הלהקה הוציאה אלבום יחיד, "You Come and Go Like a Pop Song", ב-1999, והוא יצא בגרסה מחודשת גם ב-2001. קלינגהופר ניגן במסגרת הלהקה בגיטרות, קלידים ותופים. ב-2004 הקים עם פרושיאנטה וג'ו ללי את להקת הרוק האקספרימנטלי "Ataxia", בה ניגן כמתופף; הלהקה הקליטה שירים במשך שבועיים בלבד, והם יצאו במסגרת שני אלבומים, "Automatic Writing"‏ (2004) ו-"AW II" ‏(2007). קלינגהופר היה שותף גם לשני אלבומי סולו של פרושיאנטה בתקופה זו. שניהם שיתפו פעולה גם באלבום הסולו היחיד של קלינגהופר, "A Sphere In The Heart Of Silence", שיצא ב-2004. ב-2007-2008 השתתף קלינגהופר באלבום "Exquisite Corpse" של להקת הארט רוק "Warpaint", לצד זמרות ומוזיקאיות הלהקה, בהן השחקנית שאנין סוסאמון, שתפקדה כמתופפת. ב-2008 הקים את להקת הרוק האקספרימנטלי "Dot Hacker", בה תפקד כגיטריסט, סולן, כותב השירים ופסנתרן; הלהקה הוציאה עד כה ארבעה שירים. לאורך השנים השתתף קלינגהופר באלבומים ומסעי הופעות של מספר אמנים ידועים, בהם נארלס בארקלי, פי ג'יי הארווי, וינסנט גאלו ובק.
כבר ב-2007 הצטרף למספר הופעות של רד הוט צ'ילי פפרז, ותפקד כגיטריסט נוסף, ווקליסט ונגן קלידים. במהלך 2009 פרושיאנטה כבר לא תפקד כחבר בלהקה והחל להתמקד בקריירת הסולו שלו, וכך הצטרף קלינגהופר ללהקה בהקלטת אלבומם העשירי, באוקטובר 2009. בינואר 2010 הופיע לראשונה עם הלהקה כגיטריסט המוביל, ובהמשך היה שותף מלא לאלבומם של הלהקה "I'm With You" שיצא ב-2011 ו "The Getaway" שיצא ב ביוני 2016.
ג'וש קלינגהופר, באתר מייספייס
זבולון (לאוניד) גופשטיין (21 באפריל 1953 - 25 בדצמבר 2015) היה שחמטאי אוקראיני-ישראלי בדרגת רב אמן, חבר נבחרת ישראל בשחמט, מאמן ומארגן תחרויות שחמט.
גופשטיין השתתף מספר פעמים באליפות אוקראינה. עלה לישראל בשנת 1990. עיברת את שמו מלאוניד לזבולון.
השיג דרגת אמן בינלאומי בשנת 1990 (בגיל 37, הנחשב למבוגר מאוד יחסית) ובשנת 1993 הפך לרב-אמן.
נמנה עם צוות מאמניה של אלופת העולם הגיאורגית, מאיה צ'יבורדאנידזה. כמו כן, אימן בישראל, צרפת וגרמניה. חידש את פעילות השחמט בבת ים וארגן בה תחרויות שחמט.
בשנת 1993 שיחק גופשטיין באליפות אירופה לנבחרות. שיחק בליגה הלאומית בישראל מ-1998. היה פעיל עד סמוך לפטירתו בשנת 2015, בגיל 62, ממחלה קשה.
מד הכושר האחרון שלו היה 2493.
בשנת 2016 מועדון השחמט חיפה-נשר ערך תחרות שחמט מהיר לזכרו, בהשתתפות מספר רבי-אמנים (זכה רב-אמן סמיון דבויריס).
2000 - זכה במקום שני בתחרות בינלאומית שנערכה בתל אביב.
2002 - חלק את המקום הראשון באליפות ישראל יחד עם איליה סמירין ובוריס אברוך (בתלת-קרב ביניהם ניצח סמירין וזכה בתואר).
2002 - זכה במקום שני בתחרות בינלאומית שנערכה בישראל.
2003 - זכה באליפות ישראל בשחמט מהיר.
2004 - זכה במקום ראשון באליפות בינלאומית שנערכה באשדוד.
2006 - זכה במקום שני בתחרות בינלאומית שנערכה בפתח תקווה.
2013 - זכה עם נבחרת ישראל באליפות אירופה לסניורים שנערכה בדרזדן, גרמניה (שיחק בלוח הראשון וסיים עם 7.5 נקודות מתוך 9 אפשריות).
2014 - זכה באליפות ישראל לסניורים, בשחמט קלאסי ובשחמט מהיר, שנערכה בחיפה.
גופשטיין ייצג את ישראל פעם אחת באולימפיאדת השחמט.
דף השחקן של זבולון גופשטיין באתר פיד"ה (באנגלית)
זבולון גופשטיין, באתר אולימפבייס (באנגלית)
זבולון גופשטיין, באתר האיגוד הישראלי לשחמט
ערן ליס, ‏גופשטיין מצליח באנגליה, באתר גלובס, 24 בינואר 2007
טורניר השחמט הראשון בבת ים, באתר עיריית בת ים, 4 ביולי 2012
רבי יוסי בן דורמסקית, רבי יוסי בן דורמסקה או רבי יוסי איש דורמסקית היה תנא בדור השלישי לחכמי המשנה, תלמידו של רבי אליעזר בן הורקנוס ובר פלוגתא של רבי יהודה. המאמרים המיוחסים לרבי יוסי בתלמוד, עוסקים באגדה בלבד, והמאמר היחיד ההלכתי, העוסק בשאלה האם איסור ערלה חל גם בחו"ל, מובא על ידו, בשם רבי אליעזר הגדול, רבו.
הפרשנים והחוקרים נתנו דעתם על השם "דורמסקית". יש המפרשים (ספר יוחסין השלם), כי מדובר בשם מקום מוצאו של רבי יוסי, שהעיד על עצמו שהוא מדמשק ומשמעות דורמסקית = דמשק. לפי הסבר זה מתקבל השם "יוסי איש דורמסקית". לדעת אחרים (סדר הדורות), דורמסקית אינו שם מקום, אלא שמו של אביו של רבי יוסי. דעה מעניינת נוספת מובאת ב"אגדות התנאים" ספרו של החוקר ר' בנימין זאב (וילהלם) בכר, כי דורמסקית היה שמה של אימו של רבי יוסי, וזו הייתה גיורת מדמשק.
רבי יוסי שהיה מן הדור השלישי, היה כבר זקן כאשר התפלמס עם רבי יהודה שהיה בן הדור הרביעי. את פער הגילאים ביניהם אנו יכולים לשמוע מסגנון דבריו של רבי יוסי, והסמכותיות שבהם.
טאורמינה (באיטלקית: Taormina; ביוונית: Ταυρομένιον) היא קומונה ועיר קטנה בחוף המזרחי של סיציליה שבאיטליה. העיר נמצאת בנפת מסינה, בערך בחצי הדרך ממסינה לקטניה. העיר היא יעד תיירותי פופולרי מאז המאה ה-19. קרוב לעיר נמצא הר הגעש אטנה והעיר שוכנת על חוף הים היוני.
אזור טאורמינה היה מיישוב על ידי הסיצלים עוד לפני שהיוונים הגיעו לכאן ובנו כאן את העיר נקסוס. לפי התאוריה העיר טאורומניון נוסדה על ידי פליטים יוונים מנקסוס, שנהרסה במהלך המלחמה הפונית הראשונה. ההתנחלות החדשה שגשגה במהירות, וב-345 לפנה״ס כבר נחשבה לעיר. טאורומניון הייתה המקום הראשון אליו הגיע המנהיג שחמק מהחיילים של קרתגו ששמרו על מצר מסינה, וחצו אותו ישירות מרגיום (כיום רג'ו די קלבריה) לכיוון טאורומניון.
מעט מאוד ידוע על טאורמינה בזמנים שלאחר מכן. סביר להניח שטאורמינה הייתה אז תחת שלטונו של אגתוקלס ולאחר מכן נשלטה על ידי רודן מקומי בשם טינדריון. טינדריון הסכים לארח את המלך פירוס בסיציליה, וכשהמלך הגיע לטאורומניום עם צבאותיו, הרודן תמך בו במצעדו בסירקוזה. כמה שנים אחר כך טאורומניום נפלה לכוחותיו של היירון הראשון. העיר הייתה גם אחת מהערים שנותרו תחת שלטונו לפי החוזה שסיכם עם הרומאים.
עד מותו של היירון היוותה טאורומניום חלק מהממלכה של סירקוזה, ולאחר מכן כל האי סיציליה הפך לפרובינציה רומית. ניתן ללמוד מקיקרו שטאורומניום הייתה אחת משלוש הערים בסיציליה שנהנתה מזכויות יתר של ברית הערים, וכך שמרה על עצמאות נומינלית. לעומת זאת, העיר סבלה מאסונות קשים במהלך מלחמת העבדים הראשונה, לאחר שנפלה לידיהם של העבדים המורדים, אשר ניצלו את מעמדה של העיר כדי להפוך אותה למעוז ולהתנגד לחייליו של פובליוס רופיליוס. העבדים החזיקו מעמד עד שהחלו לגווע ברעב, והמצודה נמסרה לקונסול על ידי אחד ממנהיגי העבדים, וכל הניצולים נידונו למוות.
לאחר נפילתה של האימפריה הרומית המערבית, טאורמינה המשיכה להיות אחת מהערים החשובות בסיציליה, ובגלל מעמדה הייתה אחת מהערים שנשמרו על ידי קיסרי האימפריה הרומית המערבית, אך טאורמינה נלקחה על ידי הערבים בשנת 902, לאחר מצור של שנתיים. בעקבות שתי מרידות (962 ו-969) הרסו הערבים לחלוטין את העיר. הערבים שלטו באזור עד שנת 1078, ולאחר מכן כבשו את העיר הנורמנים תחת רוג'ר הראשון.
לאחר נפילתם של הנורמנים ושל בית הוהנשטאופן, טאורמינה היית הנתונה לכיבושם של האנגבינים ושל כתר אראגון. בשנת 1410 נבחר בטאורמינה מרטין השני למלך סיציליה על ידי הפרלמנט הסיציליאני. מאוחר יותר הייתה העיר תחת ריבונות ספרדית, וקיבלה מעמד של עיר במאה ה-17.
בשנת 1645 העיר הייתה תחת מצור של הצרפתים, שכבשו את מסינה. תחת בית בורבון בממלכת שתי הסיציליות לטאורמינה לא היה תפקיד רלוונטי, אך הגישה אל העיר נהייתה קלה יותר כאשר נקטע חלק מצוק קטראביקו הסמוך לעיר ונוצר כביש החוף המחבר בין מסינה לקטניה. החל מהמאה ה-19 הפכה טאורמינה ליעד נופש פופולרי באירופה כולה. בין האנשים שביקרו בטאורמינה נכללים אוסקר ויילד, ניקולאי הראשון, יוהאן וולפגנג פון גתה, פרידריך ניטשה (שפה כתב את ספרו כה אמר זרתוסטרא), ריכרד ואגנר ועוד רבים אחרים.
בסוף המאה ה-19 טאורמינה זכתה לגדולה בזכות צלם העירום וילהלם פון גלודן שעבד במקום. בנוסף גדלה הפופולריות של טאורמינה בזכות אוטו גלנג, שנודע בעיקר בברלין בזכות ציוריו היפים, שצוירו בדרום איטליה ובעיקר בסיציליה. התייר הראשון המשמעותי בטאורמינה היה גתה, שהקדיש לעיר מספר עמודים בספרו מסע איטלקי, אך אולי היה זה גלנג שהפך את העיר למקום פופולרי ברחבי אירופה. גלנג הגיע לסיציליה בגיל 20 כדי לחפש רעיונות חדשים לציוריו, וכשעבר בטאורמינה הוא כל כך התאהב בנוף, שהחליט לעצור בעיר לחלק מהחורף. גלנג צייר את כל הנופים שטאורמינה מציעה: חורבות, ים והרים, וציוריו הוצגו מאוחר יותר בברלין ובפריז.
האתר העתיק המרשים ביותר בעיר הוא התיאטרון היווני העתיק, שבזכות מיקומו היפה ושימורו המרשים נחשב לאחד האתרים העתיקים המפורסמים ביותר בסיציליה. המבנה בנוי בעיקר מלבנים, ולכן הוא כנראה מהתקופה הרומית, אם כי התוכנית וההסדר הנם בהתאם לתקופה היוונית. עם קוטר של 109 מטרים, התיאטרון הוא השני הגדול מסוגו בסיציליה (לאחר זה של סירקוזה). התיאטרון משמש כיום בעיקר להופעות ולקונצרטים.
פלאצו קורבג'ה (המאה ה-10)
מזרקת בארוק (1635)
כנסיית סן דומיניקו
הכנסייה האנגליקנית של גאורגיוס הקדוש
מדרום לטאורמינה נמצא האי איזולה בלה, שכיום הוא שמורת טבע. עוד יותר דרומה, סמוך למפרץ, נמצאת עיירת הנופש גיירדיני נקסוס. בנוסף טיולים במערות קאפו סנט אנדראה זמינים גם הם.
העיירה של טאורמינה ממוקמת על צוק המשקיף לים היוני. לצד התיאטרון היווני העיר מציעה גם הרבה כנסיות עתיקות, ברים תוססים, מסעדות וחנויות עתיקות. כשלושת-רבעי שעה נסיעה מטאורמינה נמצא הר הגעש הפעיל הגדול באירופה, הר אטנה.
הסופר האיסלנדי הלדור לכסנס שזכה בפרס נובל לספרות בשנת 1955, כתב את הרוב מספרו הראשון "האורג הגדול מקשמיר" בטאורמינה, שאותה הוא שיבח רבות באוטוביוגרפיה שלו "זמנו של המשורר" מ-1963.
טאורמינה מארחת אירועים רבים במהלך הקיץ. בתיאטרון העתיק מוצגים מופעים רבים, ביניהם מופעים קלאסיים, אופרה ומופעי פופ. מאז 1983, ההופעות החשובות ביותר מרוכזות בטאורמינה ארטה, מוסד תרבותי שמארגן מוזיקה, מופעים ופסטיבלי מחול. במסגרת הטאורמינה ארטה נחגג פסטיבל הסרטים הידוע של טאורמינה בהשתתפות כוכבי הקולנוע המפורסמים ביותר באיטליה, שירש את פסטיבל הקולנוע של מסינה וטאורמינה.
מאז אוקטובר 2005, כל שנה מאורגן בעיר פסטיבל המקודש למנצח הגדול ג'וזפה סינופולי, שמת בשנת 2001 וניהל במשך שנים רבות את הטאורמינה ארטה.
הפנינה של סיציליה: טיול בטאורמינה, באתר עכבר העיר, 10 בפברואר 2016
אנגרי בירדס - הסרט (באנגלית: The Angry Birds Movie) הוא סרט אנימציה קומי המבוסס על המשחק "אנגרי בירדס". הסרט בוים על ידי קליי קייטיס ופרגל ריילי, הופק על ידי ג'ון כהן וקת'רין ווינדר, ואת התסריט כתב ג'ון וויטי. את הדמויות בסרט מדבבים ג'ייסון סודייקיס, ג'וש גאד, דני מקברייד, מאיה רודולף, ביל היידר, ופיטר דינקלג'. כמו כן, יש מדבבים אורחים, בהם צמד הקומיקאים "סמוש" מ-YouTube. תקציב הסרט הוא 73 מיליון דולר.
באי מרוחק שנקרא "אי הציפורים" גרות ציפורים מאושרות, חוץ מרד (ג'ייסון סודייקיס), הציפור הכי עצבנית באי הציפורים. יחד עם רד והציפורים האחרות, גרים גם צ'אק (ג'וש גאד) ובומב (דני מקברייד). הכול משתבש ברגע שחזירים מרושעים, כגון לאונרד (ביל היידר) פולשים מאי החזירים לאי הציפורים. הם לוקחים את הביצים של הציפורים ומפליגים לכיוון האי שלהם. ברגע ששאר הציפורים מגלות את זה, רד, צ'אק, בומב, מטילדה (מאיה רודולף), טרנס (לא ידוע), סטלה (קייט מקינון) ושאר הציפורים מנסות לקחת את הביצים בחזרה לאי הציפורים. בנוסף לכך, הם מזעיקים לעזרה גם את הנשר האדיר (פיטר דינקלג'), נשר אגדי שגר במאורה משלו.
 אתר האינטרנט הרשמי של "אנגרי בירדס - הסרט"
 "אנגרי בירדס - הסרט", במסד הנתונים הקולנועיים IMDb (באנגלית)
הטריילר הראשון, מדובב לעברית, באתר YouTube
תומר קמרלינג, ‏ציפורים מסתובבות: 3 פעמים ש"אנגרי בירדס: הסרט" העיף לי את המוח, באתר ‏mako‏‏, ‏11 במאי 2016‏
ארז דבורה, "אנגרי בירדס": מעצבן שעושים סרטים כאלה, באתר ynet, 15 במאי 2016
ישי קיצ'לס, "אנגרי בירדס" בקולנוע: כלום שנמשך שעה וחצי, באתר nrg‏, 19 במאי 2016
ל"ט אֲבוֹת מְלָאכָה (גם אֲבוֹת מְלָאכוֹת) הן סוגי המלאכות האסורות בשבת לפי ההלכה. חלק מהמלאכות מפורטות במקרא, אך רובן נקבעו בתורה שבעל פה, שגוזרת אותן מהעבודות שנעשו להקמת המשכן והיו מלאכות אומן שמצריכות מומחיות. עשיית מלאכה ממלאכות אלה היא בגדר חילול שבת.
התורה אסרה עשיית מלאכה בשבת, כמו שנאמר בתורה "ששת ימים תעבוד ועשית כל מלאכתך", וכן "ויום השביעי שבת לה' אלהיך לא תעשה כל מלאכה".
התורה אוסרת עשיית מלאכה ביום השבת, אך מציינת רק חלק מן המלאכות האסורות ומותרות בשבת. המלאכות המפורשות בתורה כאסורות הם הבערת אש, חרישה וקצירה, והוצאה מרשות לרשות (ברמז), קישוש עצים ויציאה מחוץ לתחום היישוב. בספרי הנביאים מצוינים מספר דברים נוספים האסורים בשבת, בהן, נשיאת משא, גם על גב חמור, קניית מרכולות מן הגויים והכנת יין, והקביעה כי שבת נועדה 'לעונג'.
ספר אדם וחוה, אחד מן הספרים החיצונים, מציין כי בשבת אין להתאבל, ויש להימנע ככל שניתן מצער ועוגמת נפש.
במשנה ממוינות המלאכות האסורות בשבת לל"ט אבות מלאכה, בהתבססם על כך שמלאכת הקמת המשכן סמוכה לאיסור מלאכה בשבת ומשכך, ע"פ הכלל משלושה עשר העיקרים בהם נלמדת התורה: "דבר הלמד מענינו", למדו שהמלאכות הנחוצות להקמת המשכן, אסורות בשבת. (ז משנה ב). בצד 39 מלאכות האב, קבעו חכמי המשנה כי יש להתאים כל מלאכה אחרת למלאכת האב הקרובה לה ולנהוג בה כתולדה של זו. תולדה ומלאכת אב נחשבות כמצוות אסורות באותה המידה, למעט בעניין החטאתם באי אילו מקרים.
בניגוד להנחה הרווחת בקרב המון העם, הגורסת שההימנעות ממלאכה בשבת היא למעשה הימנעות מעמל ומיגיעה גרידא, ההלכה קובעת שמלאכה בהקשר זה היא רק זו העונה להגדרה של "מלאכת מחשבת", כלומר "מלאכת אומן" דוגמת המלאכה שנדרשה לבניין המשכן. רמז להגדרה זו מצאו חז"ל בכך, שמצוות שמירת שבת נכתבה בתורה מיד לאחר הציווי על מלאכת המשכן.
חז"ל עמדו על חוסר הפרופורציה שבין המקרא לתלמוד בנושא זה, ואמרו על הלכות שבת שהם "כהררים התלוין בשערה - שהן מקרא מועט והלכות מרובות".
חז"ל מצאו 39 פעולות שנדרשו לבניין המשכן במדבר וקבעו שכל אחת מהן, וכל פעולה הנגזרת מהן, תיחשב כמלאכה האסורה בשבת. המספר 39 נדרש במספר דרכים:
כנגד 39 הפעמים שהמילה מלאכה בהטיותיה השונות מופיעה בתורה (המילה למעשה מופיעה למעלה ממספר פעמים זה, והגמרא ומפרשיה דנים אילו מילים לכלול בספירה).
כנגד 39 הפעמים שהמילים מלאכה ועבודה מופיעות בבניין המשכן.
כנגד המילים "אלה הדברים" המופיעות בפרשיה המצווה על איסור המלאכה:
אל"ה = 36 בגימטריא ועוד 3 מפני שהיה אפשר לכתוב את המילה "דברים" ב-3 דרכים יותר קצרות.
אל"ה =39 בגימטריה (על יסוד חילוף ה/ח):
הסבר נוסף הוא שהמספר ל"ט ניתן לקוראו בתור מילה - לט, שפירושה קללה. עומקם של הדברים הוא שכל המלאכות שאדם חייב לעשותן בימי החול נובעות מחטאו של אדם הראשון ומהקללה שנענש בה "בזעת אפיך תאכל לחם", אבל לפני החטא, במצב האידאלי, היה כל העולם מוכן ומזומן לאדם, וכל חפצו היה מונח לפניו אף בלי שיצטרך לעמול. שבת היא מעין עולם הבא ולכן נאסרו המלאכות שנובעות מהקללה.
על פי דעת רבי יהודה, מספר אבות המלאכה הוא למעשה 41, מאחר שהוא מוסיף לרשימת האבות את שובט (יישור חוטי ה"שתי" בנול) ומדקדק (הרפיית חוטי ה"ערב"). חכמים, החולקים עליו, כוללים את האבות הללו בתור תולדות של המיסך ואריגה, או פוטרים בהן לגמרי.
המסכת העיקרית במשנה ובתלמודים בה נידונים ל"ט אבות מלאכה, היא מסכת שבת.
 ערך מורחב – תולדות מלאכות שבת
39 המלאכות החשובות שהיו במשכן נקראות "אבות מלאכות", בהיותן היסוד והמקור לכל שאר המלאכות הנגזרות מהן, אשר נקראות "תולדות".
אין הבדל מבחינת חומרת האיסור בין אב לתולדה. וגם על איסור "תולדה" יש חיוב מיתה (במזיד, לאחר התראה, בזמן שבית המקדש קיים והיו סנהדרין סמוכים איש מפי איש ממשה רבנו יושבים בבית המקדש) כמו שיש על אב, וכל ההבדל מתמצה בדינים פרטיים בדיני התראה.
המשמעות המעשית של הגדרת מלאכה כאב או כתולדה מתבטאת בשני מישורים, הן במלאכה בשוגג והן במזיד:
קרבן חטאת: באשר לעושה מלאכה בשוגג שהיה חייב להביא קרבן חטאת (בזמן שבית המקדש היה קיים), אם עשה שתי מלאכות המשתייכות לשני אבות מלאכה שונים (כגון כותב ואופה) - חייב להביא שני קרבנות חטאת, ואילו אם עשה אב מלאכה אחד ותולדה שלו (כגון זורע ומשקה) או שתי תולדות של אב מלאכה אחד – אינו חייב להביא אלא קרבן חטאת אחד.
התראה: חיוב מיתה על עבירה שעונשה מיתה מותנה בכך שהעדים התרו בעובר העבירה בטרם ביצע את המעשה, שמעשהו כרוך בעונש מיתה. תנאי בהתראה זו הוא שיתרו מכוח הסיבה האמתית שמחייבת מיתה על מעשהו, ולכן במלאכות שבת יש להתרות בשם המלאכה אותה מתעתד לעבור. אם התרו על תולדה בשם אב מלאכה אחר, אין ההתראה כראוי ואין העבריין חייב מיתה. בעלי התוספות דנו אף על מקרה שהתרו בשם התולדה האמתי, אך לא הזכירו את שם אב המלאכה, אם יש לפטור את העבריין ממיתה כמי שלא התרו בו מסיבת חיובו המדויקת.
המשנה במסכת שבת מונה בפירוש את "ארבעים חסר אחת" אבות המלאכה:
את 39 אבות המלאכות, כפי שהן מופיעות במשנה, מקובל לחלק לפי הקבוצות הבאות, על פי סדר עשייתן במלאכת המשכן:
חלוקה נוספת היא לפי הצרכים הבסיסיים של האדם – לחם, בגד, ספר ובית:
מסכת שבת, במשנה, בתלמוד בבלי, ובתלמוד ירושלמי.
הרב ד"ר יוסף יצחק ליפשיץ, רזא דשבת - השתיקה והדיבור, הוצאת סדנת אנוש, ירושלים תשנ"ט (1999)
הרב יהושע ישעיה נויבירט, שמירת שבת כהלכתה, בהוצאת בית מדרש הלכה מוריה
ל"ט אבות מלאכה במשנה תורה להרמב"ם באתר ויקיטקסט
יהודה דוד אייזנשטיין (עורך), "אָבוֹת מְלָאכוֹת", אנציקלופדיה אוצר ישראל, ניו יורק: פרדס, תשי"ב, חלק א, עמוד 29–30, באתר HebrewBooks
ל"ט אבות מלאכה, ב"אנציקלופדיה יהודית" באתר "דעת"
ל"ט מלאכות באתר ויקיסוגיה.
מקצת המלאכות האסורות בשבת, בקיצור שולחן ערוך
הערך "מלאכות שבת", באתר ויקישיבה
"מה היא מלאכה" באתר הניווט בתנ"ך
ג'יבריל הוא הגרסה הערבית לשם גבריאל.
ברוטוס הוא קוגנומן (חלק משם רומאי).
קוֹמוּנָר הוא מונח הנגזר מהמילה "קומונה" ובא לתאר אדם אשר שותף בקומונה וחי בשיתוף עם בני אדם אחרים. כיום, במדינת ישראל, משמש המונח בעיקר לתיאור ש"ש (נערים הדוחים את גיוסו לצה"ל בשנה כדי לעבור שנת שירות), החיים בקומונה או ב"חוות הכשרה".
אופי תפקידו של הקומונר משתנה בהתאם לאוכלוסייה ולסוג היישוב בו הוא עובד. בנוסף לכך ישנם קומונרים בוגרים - אלו הם קומונרים בוגרי תנועת נוער, המתפקדים בדרך כלל כמרכזי סניף תנועתי, והיקף האחריות שלהם בדרך כלל גדול יותר משל קומונר בשנת שירות.
תפקידי הקומונרים משתנים בסמך לסניף או התנועה בה הם עובדים:
ארגון נוער גאה - בארגון איגי הקומונרים הם בני ש"ש, תחום משימותיהם הוא בבתי ספר על-יסודיים בחינוך ובהדרכה חברתיים. בנוסף לאלו הם פועלים במוקדים שונים של הקהילה הגאה: בסניף האגודה בבאר שבע, בהמרכז העירוני לקהילה הגאה בגן מאיר שבתל אביב או בקבוצות חברתיות של איגי ושל בית דרור.
בני המושבים - בתנועת בני המושבים מכונים ה"קומונרים" בשם "גרעינרים". הגרעינרים הם ש"שינים או חברי גרעין נח"ל הפועלים במסגרת התנועה. הגרעינרים פועלים ברוב המועצות בהן פועלת התנועה ובהם אחראים הגרעינרים בין השאר על הדרכת השכבה הבוגרת (ט'-י"ב) ועל תפעול הסניפים.
בני עקיבא, עזרא ואריאל - בתנועות בני עקיבא, עזרא ואריאל הקומונר (לרוב מדובר בבת שירות לאומי) הוא רכז הסניף. תפקידו הוא לרכז את פעילות הסניף, לרכז את צוות המדריכים, הקומונר למעשה אחראי על הפעילות והניהול השוטף של הסניף. הקומונר משרת בתפקידו למשך שנה או שנתיים.
המחנות העולים - בתנועת המחנות העולים אחראים הקומונרים על כל פעילות המחנה - הדרכת השכבה הבוגרת, ליווי המדריכים הצעירים, ליווי ועדות החניכים במחנה ועוד. בחלק מהמחנות, הקומונרים פעילים בבתי-הספר בשעות הבוקר בפעילויות חברתיות שונות, כגון שיעורי חברה, הפסקות פעילות וגיוסים לשכבה הצעירה והבוגרת של המחנה. בנוסף הקומונר משתתף ואחראי על פעילויות באשכול (מרחב אזורי של פעילות תנועת הנוער) ובתנועה הארצית. הקומונרים כולם חברים בגרעיני נח"ל. גרעיני המחנות העולים עוברים הדרכה שבועית על ידי מדריך חינוכי ועל ידי רכז אשכול, שהוא המלווה המשימתי של הגרעין. תוכני ההדרכה משתנים אך לרוב מתמקדים בערכי התנועה, בפוליטיקה, בחברה הישראלית, ביחסים בין אישיים, בתרבות יהודית ובבניית קבוצה.
המכבי הצעיר - בתנועת המכבי הצעיר בני הקומונה מתפעלים סניפים קטנים ואף מקימים סניפים חדשים. בני הקומונה משתלבים בכלל מסגרות החינוך ביישוב, יוזמים פעילויות תנועתיות, סניפיות ויישוביות, מדריכים את בוגרי התנועה בסניפים השונים ומשתלבים בתפקידים תנועתיים ארציים.
בנוסף, בני הקומונה יוצאים למפעלים הארציים כמדריכים לחניכים הבוגרים ומשתתפים בתכנון מפעלים תנועתיים ברמה ארצית, במשחקי המכבייה ובמכביית הנוער (ה-JCC).
בנוסף, קיימת מסגרת התנדבות נוספת כקומונר בתנועת המכבי הצעיר, כמדריך לחניכים בוגרים בכפרי נוער.
כיום מפעילה התנועה כחמש קומונות ברחבי ישראל: נס ציונה, נתניה, באר שבע, תל אביב וכפר הנוער "ויצו גן ונוף" בפתח תקווה.
התנועה מפעילה שני גרעיני נח"ל בבת ים ובאור יהודה.
הנוער הלאומי - בתנועת הנוער הלאומי ישנם קומונרים העובדים בסניפי תנועה דרוזיים.
הנוער העובד והלומד - בתנועת הנוער העובד והלומד מפעילים הקומונרים את רוב קיני התנועה העירוניים, הקיבוציים, המושביים וכן את סניפי המחדשים, ולמעשה אחראיים על כל הפעילות השוטפת בקן, על התנהלות מול הגורמים עירוניים ופורמליים אחרים, על הפקת "אירועי שיא" ועל הדרכת השכבה הבוגרת בקן. באופני פעילות שונים מפעילים חברי חוות ההכשרה מועדונים קהילתיים, שם האחריות של הקומונר היא שונה ומשתנה ממקום למקום, משנה לשנה ומקומונר לקומונר. בתנועה, קומונר הוא בהכרח חבר "חוות הכשרה" - כלומר, חבר בגרעין נח"ל במהלך שנת השירות שלו, לפני הגיוס לצה"ל. בקינים הערביים והדרוזיים קיים מערך התנדבות שונה, בהם ה"קומונרים" (ביטוי זה אינו נפוץ בקינים אלה) אינם חברי גרעיני נח"ל ובדרך כלל אינם חיים בקומונות.
השומר הצעיר - בתנועת השומר הצעיר הקומונר אחראי על כל הפעילות המתקיימת בקיני התנועה, העירוניים והקיבוציים. בין תפקידיו - הדרכת חניכי הגוף הבוגר בקן, ליווי הדרכת המד"צים, ליווי הוועדות הפועלות בקן, גיוס חניכים ועוד. בתנועה, שנת השירות מכונה י"ג - כלומר, הבחירה בהגשמה היא המשך תהליך חניכותו של החניך בתנועה. בהיותו חזית התנועה, הקומונר גם שותף ומוביל בצוותי רוחב של משלחת הי"גימלים- צוות פוליטי, צוות נושא שנתי, מנהיגות משלחת ועוד. הי"ג הוא חבר גרעין בחוות הכשרה, החי חיי שיתוף עם חבריו לגרעין. תהליך ההמשך להגשמה בתנועה הוא מסלול הנח"ל.
בגבעות הכורכר ישנם 150 סוגי מינים של בעלי חיים שונים ומגוונים אחד מהם הוא השרקרק המקנן בגבעות הכורכר.
השרקרק מקנן בקירות קינון עשויות כורכר ,
הבעיה היא שצלמים או מטיילי ג'יפים הורסים את קירות קינון אלו.
וכמו השרקרק יש המון סוגים של בעלי חיים אשר נמצאים בגבעות הכורכר וחלקם בסכנת הכחדה.
בוּצ'אץ' או בוטשאטש (באוקראינית וברוסית: Бучач; בפולנית: Buczacz; ביידיש: בעטשאָטש) היא עיירה במחוז טרנופול שבאוקראינה, בחבל ההיסטורי גליציה המזרחית. היא נמצאת למרגלות הרי הקרפטים, כ-135 ק"מ דרומית-מזרחית ללבוב, על גדת הנהר סטריפה, מיובליו של הדנייסטר. במפקד האוכלוסין ב-2001 מנתה אוכלוסייתה כ-12,500 תושבים.
עד לשואה חלק ניכר מתושביה היו יהודים. הקהילה, שהתנהלה כעיירה יהודית טיפוסית, תועדה בידי ש"י עגנון. במהלך השואה היה בעיירה גטו גדול. בוצע בה טבח נוסף באחרוני היהודים השורדים שיצאו מן המחבוא, בידי כוחות צבא גרמניה הנסוגים. תחת השלטון הגרמני שרדו ככל הידוע 65 יהודים בלבד ותחת השלטון הסובייטי עוד כ-400 מתוך למעלה מ-1000 יהודים שהוגלו לגולאגים סיביר לפני מלחמת העולם השנייה.
במקום בו שוכנת בוצ'אץ' היה יישוב נאוליתי ומאוחר יותר יישוב קלטי.
הכפר בוצ'אץ' נמנה עם אחוזותיה של משפחת האצילים הפולנית, בוצ'אצ'קי (יש הסבורים שמשמה נגזר שם היישוב, ויש הסבורים ששם העיר נגזר משמו הלועזי של עץ האשור - "'בּוּק", שגם חבל בוקובינה הסמוך קרוי על שמו). הידיעות הראשונות על משפחת אצילים זו הן משנת 1260 ו-1379 והיא שבנתה לראשונה את הארמון והמבצר. ערים פרטיות כדוגמת בוצ'אץ' עברו מידי משפחת האצולה אחת לשנייה כתוצאה מקנייה, קשרי נישואין וירושה. בוצ'אץ' הייתה בראשיתה בידי משפחת בוצ'אצ'קי ולאחר מכן עברה לידי משפחת פוטוצקי. העיר בוצ'אץ' נוסדה מחדש בסוף המאה ה-16.
יתרון המיקום: בוצ'אץ' התפתחה כאחת מ"ערי הגשר" באזור, כלומר יישוב שהתפתח כתוצאה ממיקומו בסמוך למעברת נהר. יישובים הוקמו במקום בו הטבע הקל על התגוננות מפני התקפה של אויב. במקרה של בוצ'אץ', נהר הסטריפה מהווה מגן הן מדרום והן ממזרח. ממזרח לסטריפה נמצא נחל נוסף, אולחובייץ', ומסביבו ביצות ובריכות המהוות מכשול אף הן. לחיזוק ההגנה ממערב ומצפון הוקמו בעיר שתי מצודות: ה-Zamek וה-Podzammeczek.
בשנת 1672 הכתיב השולטן העות'מאני מוחמד ה-4 למלך פולין מיכאל וישניוביצקי, תחת התרזה הענקית שמאחורי הארמון בבוצ'אץ', תנאי כניעה מחפירים וחוזה שלום. פולין ויתרה לעות'מאנים על פודוליה והתחייבה לשלם מס שנתי. בוצ'אץ' נותרה בידיים עות'מאניות למשך 27 השנים הבאות, עד שבחוזה קרלוביץ שנחתם בשנת 1699 שבה לידיים פולניות.
בשנת 1772 סופחה גליציה לאימפריה האוסטרו-הונגרית כתוצאה מחלוקתה הראשונה של פולין. עד לסוף מלחמת העולם הראשונה הייתה בוצ'אץ' חלק מהאימפריה האוסטרו-הונגרית.
בתום מלחמת העולם הראשונה
להרף עין היסטורי (בין נובמבר 1918 ואמצע שנת 1919) הייתה בוצ'אץ' לחלק מהרפובליקה האוקראינית המערבית העצמאית, ישות מדינית אוקראינית קצרת הימים, בגליציה המזרחית, בוקובינה וטרנסקרפטיה.
בשנת 1919, עם תום המלחמה הרוסית אוקראינית, בוצ'אץ' הייתה לחלק מן הרפובליקה הסובייטית הסוציאליסטית של אוקראינה.
בשנת 1921, וכאחת מהתוצאות של הסכם ריגה שסיים את המלחמה הפולנית סובייטית, סופחו שטחי אוקראינה המערבית (ובכללם בוצ'אץ') לפולין. היה זה סוף גילגולה הראשון של הרפובליקה הסובייטית הסוציאליסטית של אוקראינה.
בשנים 1921–1939 הייתה בוצ'אץ' תחת שלטון פולין כחלק מגליציה המזרחית.
בין ספטמבר 1939 ליולי 1941, הייתה בוצ'אץ' תחת שלטון סובייטי. בין יולי 1941 ליולי 1944 שלטו הגרמנים בבוצ'אץ', להוציא עשרה ימים במרץ 1944, עת חדרו הסובייטים לעיר.
בשנים 1944–1991 הייתה בוצ'אץ' תחת שליטת הרפובליקה הסובייטית הסוציאליסטית של אוקראינה בגילגולה השני. ב-1991, עם התמוטטות ברית המועצות, הייתה בוצ'אץ' לחלק מאוקראינה העצמאית.
יהודים היו בבוצ'אץ' עוד בהיותה אחוזה, ומספרם גדל לאחר שהוכרזה כעיר. בתעודות רשמיות נזכרת הקהילה היהודית משנת 1500 ואילך. בסקר שנערך בתחילת שנות ה-2000 בבית הקברות הישן של בוצ'אץ' (בבית הקברות החדש נקברו יהודים החל מסוף המאה ה-19) תועדו ארבע מצבות יהודיות משנת 1587 העיירה הופיעה בספרות ההלכה במסגרת השמות העבריים הנכתבים בשטרות גיטין.
בספרו "יוון מצולה" מספר ר' נתן הנובר, עד הראייה למאורעות ת"ח ות"ט (1648 ו-1649), על מלחמות הקוזאקים, העות'מאנים, הוואלכים והטטרים באצולה ובכמורה הפולנית ושלוחיה, החוכרים היהודיים, על יהודים שנטלו חלק פעיל בהגנה ובקרב על ערים רבות בספר הפולני על גבול ערבות הפרא האוקראיניות ובהן בוצ'אץ', בה לפעמים אף תחזקו את התותחים.
בשנת 1699 אשרר המגנאט (הגרף) סטפן פוטוצקי את זכויותיהם של היהודים תושבי בוצ'אץ', השווה אותן לאלו של הנוצרים ואף יצר הפליה מתקנת לטובת היהודים. הם הורשו להתגורר בכל חלקי העיר, לעסוק בכל מקצוע ולהיבחר למוסדותיה, וחויבו להשתתף בהגנת העיר. תחת להישפט בבתי הדין העירוניים, עניינים משפטיים בהם מעורבים יהודים הובאו בפני נציגו של פוטוצקי בעיר. פוטוצקי אף פטר את היהודים ממספר היטלים עקב הנזק הרב שנגרם לרכושם בתקופות המלחמה עם הקוזקים, הטטרים והעות'מאנים.
בשבת חזון בשנת 1865 עלה באש מרכז העיר, תופעה שהייתה שכיחה בערי גליציה הבנויות עץ. הקהילה היהודית שישבה במרכז העיר נפגעה קשות. 300 בתים עלו באש וכאלף משפחות נותרו ללא קורת גג. 'בית הכנסת הגדול' 'בית המדרש הישן' ובתי מדרשיות נוספים על אוצרותיהם הספרותיים וביניהם כרכי תלמוד בבלי וירושלמי בהוצאות שונות, לצד ספרי מדרש, פירוש והלכה, לצד ספרי פילוסופיה מתקופת ספרד, ספרי דקדוק, תכונה והנדסה וכתבי יד ישנים וחדשים, שטרם ראו אור, נשרפו.
היהודים היוו כ-70% מאוכלוסיית בוצ'אץ'. בשנת 1879 נבחר בריש שטרן לראש העירייה, וכיהן בתפקיד זה עד לשנת 1921.
בין השנים 1907-1905 יצא לאור בסטניסלבוב (לימים איוונו-פרנקיבסק) ובבוצ'אץ' "דער יודישע וועקער", כתב עת שבועי ביידיש בעריכתו של אליעזר רוקח; סגן העורך היה שמואל יוסף צ'אצ'קס (לימים ש"י עגנון).
בין ספטמבר 1939 ליולי 1941, הייתה בוצ'אץ' תחת שלטון סובייטי.
כפועל יוצא מן הנספח הסודי בהסכם ריבנטרופ מולוטוב לחלוקתה של פולין בין הסובייטים לגרמנים, נכנסו הסובייטים לבוצ'אץ' בתחילת מלחמת העולם השנייה, ב-17 בספטמבר 1939.
תקופת הכיבוש הסובייטי אופיינה בשקט יחסי לעומת הסערה שהתרגשה ממערב. הסובייטים פתחו בהגלייה של קבוצות אידאולוגיות מתחרות - לאומנים אוקראינים ופולנים, יהודים בעלי נטיות ציוניות, ובעלי הון ואחוזות - לגולאגים שבתוככי ברית המועצות. בדיעבד ניצלו כך חלק מן המגורשים ממוראות הכיבוש הנאצי, אך רבים לא שרדו.
היוזמה והעסקים הפרטיים נוונו בהדרגה והוחלפו בשיטה הקואופרטיבית. מחד פורקה נציגות הקהילה היהודית ומאידך זכו נאמני הקומוניזם מקרב האוכלוסייה היהודית במשרות בכירות במנגנון הסובייטי המקומי. מחד נסגרו בתי הספר היהודיים ("תלמוד התורה" ו"תרבות") ומאידך נפתח בית ספר ששפתו יידיש והוסרו מגבלות הנומרוס קלאוזוס שכפה השלטון הפולני על החינוך העל-יסודי. באופן רשמי חופש הפולחן הדתי נשמר לכאורה, אך למעשה הוטלו מסים על מוסדות הדת, ותלמידי ישיבות ורבניהם שניסו להמשיך לעסוק בלימודי דת נרדפו ונאלצו לברוח לארצות אחרות, או לקיים את הלימוד בהסתר. עם זאת הביטחון האישי היה בגדר הסביר. [  דרוש מקור  ] 
הגרמנים כבשו את העיר ב-5 ביולי 1941, כחלק ממבצע ברברוסה שהיה הפרתו למעשה של הסכם ריבנטרופ מולוטוב. את זמן הדמדומים בין נסיגת הסובייטים לבין הקמתו של ה"סדר החדש" ההיטלראי ניצלו הכנופיות האוקראיניות הלאומיות למסע של רצח ושוד שקורבנותיו היו יהודים ברובם.
באוגוסט 1941 הורו הגרמנים על הקמתה של מנהלת היהודים - היודנראט, הזרוע הביצועית שלו - המשטרה היהודית, ו"לשכת העבודה". כלפי הגרמנים היה היודנראט מחויב לספק כוח עבודה לעבודות שונות בעיר ובמחנות עבודה בסביבה - לבורקי ווילקי נשלחו גברים וליגלניצה, נשים. כן נדרש היודנראט לערוך קונטריבוציות - החרמות של כסף, מטלטלין ונכסי דלא ניידי מן האוכלוסייה היהודית לטובת מאמץ המלחמה הגרמני. כלפי היהודים היה היודנראט מחויב בפעולות של מנהלה עירונית על כל אגפיה.
במהלך יולי-אוגוסט נוספו לאוכלוסיית העיר אלפי פליטים יהודיים הונגרים מהקרפאטרוס ומניין היהודים בעיר צמח לכדי 15,000 נפש. במשך שהותם בעיר זכו הפליטים למחסה, מזון וביגוד מן הקהילה, ביוזמת היודנראט. כעבור כחודשיים נאספו הפליטים על ידי המשטרה האוקראינית והוצאו אל מחוץ לעיר, ייתכן שהוטבעו במי נהר הדנייסטר.
בדצמבר 1941 נלקחו צעירים יהודיים למחנות עבודה בסביבות טרנופול כדוגמת בורקי-ווילקי. קבוצת בנות נשלחה למחנה יאגלניצה. באותו החודש היהודים נדרשו למסור את הפרוות שברשותם. באותו חורף שנמשך עד תחילת 1942 גבר הרעב במחנה ופרצה מגפת טיפוס. בעקבות הרעות תנאים חוזרים ונשנים ראש היודנרט מנדל רייך התפטר ובמקומו נכנס לתפקיד ברוך קרמר, שהתנהגותו הייתה קשוחה יותר ומשתפת פעולה עם המשטר הגרמני.
ב-22 ביוני 1942, עם תחילת פלישת גרמניה לברית המועצות, במבצע ברברוסה תוך הפרת הסכם מולוטוב-ריבנטרופ, ניסו יהודים רבים להימלט אל הצד הסובייטי אך נאלצו לשוב לבוצ'אץ' בעקבות טורי הצבא הגרמני שסגרו בפניהם את המעבר.
בחודשים האחרונים של שנת 1942 הגטו בבוצ'אץ' הוקף בחומות וגדרות. עד אז הגטו נוהל במתכונת "פתוחה" על פי צו שאסר על הימצאות יהודים דרומית לרחוב קוליובה והרחובות הממשיכים אותו עד לגשר השחור המוביל מזרחה. אל גטו זה צורפו שרידי יהודי העיירות והכפרים סביב: מונצסקה זסלוביץ', פוטוק-זלוטי וקורופיץ. הצפיפות הגיעה לכדי עשרה איש בחדר, ובין עשרים לשלושים איש מתו בכל יום ממחלת הטיפוס.
בשבת פרשת נח, ו' חשון תש"ג, ה-17 באוקטובר 1942, החלה האקציה הראשונה, בביצוע קבוצת חיילים גרמנים מאייזצגרופה d - ובסיוע אנשי משטרת מתנדבים אוקראינים. הגברים היהודים מגיל 18 עד 50 רוכזו בכיכר שלפני בית המשפט העירוני. בחיפוש דקדקני בבתים נורו כ-200 יהודים מסתתרים. לאחר התעללות בכיכר שוחררו רוב הגברים ונותרו 350 יהודים בעלי השכלה גבוהה או בשכבת ההנהגה, וביניהם חלק מחברי היודנרט הנבחר זה עתה. אלו הוצעדו כשני קילומטר אל "גבעת פדור" ושם נורו במקלע. במהלך היום בהמשך נעצרו שוב כ-1600 יהודים והובלו לתחנת הרכבת, משם נשלחו אל מותם בקרונות מסע חתומים למחנה הריכוז והמוות בלזץ, שם נרצחו מיד עם ירידתם מהרכבת בתא גז.
בערב שבת י"ח בכסליו תש"ג 27 בנובמבר 1942, כונסו כ-2500 יהודים ונשלחו למחנה המות בלזץ. יהודים ניסו להימלט אך האוקראינים בני המקום הסגירו את היהודים לידי הגרמנים וסייעו להם בחיפושיהם. כתוצאה מכך, בתום היום נאספו כ-250 גופות יהודים ברחובות העיירה וסביבתה.
ביום שני, ה-1 בפברואר 1943, (כ"ו בשבט תש"ג) ובמשך יום נוסף, הובלו 2000 יהודים מגטו בוטשאטש לגבעת פדור, ושם נורו אל תוך בורות מוות. לאחר טבח זה, "המתאימים לעבודה" נלקחו למחנה עבודה פודהייצקה הסמוך לבוצ'אץ'.
במהלך מרץ ואפריל יחידות גרמנים בסיוע אוקראינים סגרו אזורים שונים של העיירה, בכל פעם קבוצת בתים קטנה, רוקנה אותם מיהודים, שנשלחו לבית הכלא המקומי. משם הוצעדו לגבעת פדור, ושם נורו ונרצחו וגופותיהם נוספו לקבר האחים הענק. ביום שלישי ה-13 באפריל (ח' בניסן תש"ג) בוצעה אקציה נוספת, במהלכה התנגדות יהודית מאורגנת לא צלחה. נהרג שוטר אוקראיני אחד במהלך הטבח שביצעו אותו היום בגבעת פדור, אך שאר הקושרים לא הצליחו להגיע לעמדותיהם. בעקבות זאת קבוצת ההתנגדות בעיירה חמקה ממנה ויצאה אל היערות. במהלך חודשים אלו, לחטופים מהבתים ולנרצחים האחרים נוספו גם 400 צעירים יהודים מהעיירה שנבחרו לעבודה במחנה ביאגלנציה, ובמקום זאת נשלחו ישירות אל מותם. כ-3000 יהודים נרצחו בבוצ'אץ' במעשי הטבח במשך חדשיים אלו.
ב-12 במאי 1943 (ז' באיר תש"ג), החל גרוש אחרוני יהודי בוצ'אץ', רגלית ועם עגלות יד, לגטאות ומחנות העבודה בצ'ורטקוב, טלוסטה וקופישניץ. מעט מהמגורשים הועברו למחנה העבודה פודהייצקה הסמוכה לעיירה. ב-15 במאי 1943 הוכרזה בוצ'אץ' כיודנריין - "נקיה מיהודים". [  דרוש מקור  ] 
באמצע יוני 1943, הועברו שרידי היהודים שנותרו בבוצ'אץ' יחד עם עובדי הכפיה ממחנה העבודה פודהייצקה אל בית הקברות היהודי, ושם נורו. החיפושים אחר יהודים מסתתרים המשיך עוד זמן רב, בסיועם של המתנדבים האוקראינים וכן איכרים אוקראינים. מדי פעם, משנמצאו, הם הובלו לבית הקברות היהודי ושם נורו.
ב-23 במרץ 1944 (כ"ח אדר תש"ד) הצליחו הסובייטים להבקיע את הקווים הגרמניים וכבשו מידיהם את העיר. בין 800 ל-1,000 יהודים שרדו, במידה רבה, הודות לקבוצות ההתנגדות שפעלו בעיר וסביבתה, והם יצאו ממחבואם.
אך לא חלפו עשרה ימים והגרמנים, בניסיון להיחלץ מהכיתור הסובייטי, כבשו את העיר שוב. עם כניסתם המחודשת לעיר ולמרות מצבם הנואש בחזית קילומטרים ספורים ממנה, הגרמנים המשיכו בחשיפת מקומות המסתור של היהודים וחיסולם כך שביום השחרור הסופי ב-27 ביולי 1944 התברר ששרדו רק 65 יהודים מתוך קרוב ל-16,000 אלף יהודי בוצ'אץ' והמחוז.
העיר נותרה בשליטה גרמנית שלושה וחצי חודשים נוספים עד לשחרור הסופי ב-27 ביולי 1944 (ז' באב תש"ד).
קבוצה של 15 צעירים מאורגנים לקראת תקיפת הגרמנים הצליחו להסתתר ולהתחמק ממשלוח למחנות עבודה, החל בדצמבר 1941 ובמשך למעלה מחצי שנה.
מיד לאחר האקציה הראשונה בשנת 1942 החלו צעירים יהודים, בייחוד חברי תנועות הנוער הציוניות לשעבר, שפורקו תחת שלטון ברית המועצות, לחפש דרכים להגנה עצמית ולהשגת נשק. מפקד כוחות ההתנגדות בבוצ'אץ' היה א' בזאן-וורמן. אלו יצרו קשר עם היודנראט (הראשון) שהסכים לשתף אתם פעולה ואף לממן השגת נשק, וחלק מן השוטרים היהודים שיתף פעולה אף הוא. לקבוצה היה מקלט רדיו, והוא הפיץ את החדשות מן העולם בין תושבי הגטו. הם גם יצרו קשר עם עיירות יהודיות אחרות בניסיון לתאם פעולות. עד פברואר 1943 הקבוצה השיגה מספר אקדחים רובים ומעט תחמושת. הם יצרו קשר עם פרטיזנים יהודים דוד פרידלנדר ווויינזינגר אך הפרטיזנים הפולנים לא הסכימו לסייע או לשתף פעולה.
במרץ 1943, הוחלט להעמיד כוח ביער הסמוך לגבעת פדור במקרה של אקציה נוספת, על מנת לפגוע ברוצחים הגרמנים והאוקראינים ולאפשר בריחה של יהודים, אך ב-13 באפריל בעת אקציה פתאומית, רק אחד הקושרים הצליח להגיע לעמדתו ולהרוג שוטר אוקראיני בעודו משתתף בטבח היהודים. בעקבות הכישלון הוחלט לחמוק מן העיר אל היער ולהמשיך ולהילחם משם.
שיתוף הפעולה של האיכרים האוקראינים והמחסור במזון החזירו חלק מן הקבוצה לעיירה ועם גירוש תושבי בוצ'אצ' המשיכו בהתנגדות במקומות האחרים לשם הגיעו.
ביערות סביב בוצ'אצ' הסתתרו כ-300 יהודים וביניהם קבוצה גדולה של פרטיזנים יהודים, אשר פגעו במשתפי פעולה אוקראינים. עם הצטמצמות השטח הגרמני והתקרבות החזית, החלו הגרמנים בפעולות חריפות נגד פרטיזנים, וביום שלישי, ה-18 בינואר 1944 (כ"ב טבת תש"ד) הם הקיפו בכוחות גדולים את היערות סביב העיר, והחלו בסריקות שיטתיות של האזור. כל היהודים המסתתרים ביערות נתפסו ונרצחו.
ההתנגדות לשלטון הגרמני החלה מיד עם תחילת הכיבוש. כוח ההתנגדות העיקרי היה "צבא המולדת" (בפולנית "ארמייה קריובה" או AK) הנאמן לממשלה הפולנית הגולה בלונדון ואנטי סובייטי בבסיסו. עיקר כוח האדם בארגון זה היה חיילים יוצאי הצבא הפולני, ומתנדבים שרק חלקם הקטן היו יהודים. ליהודים היה קשה להשתלב בארמייה קריובה הן בשל מגמות אנטישמיות של חלקים נרחבים בחברה הפולנית במהלך שנות ה-30 והן בשל הדעה שנפוצה באוכלוסייה הכללית לפיה היהודים היו משתפי הפעולה העיקריים עם המנגנון הקומוניסטי במהלך הכיבוש הסובייטי בשטחי מזרח פולין בשנים 1939–1941. דוד פרידלנדר, ויהודים קומוניסטים אחרים, חברי המפלגה הקומוניסטית הפולנית הפרו-סובייטית (החוק הפולני אסר על פעילותה ורדף עד חורמה את פעיליה), התנדבו עם כניסת הסובייטים לבוצ'אץ' להצביע עבורם על גורמים אנטי-סובייטיים באוכלוסייה כלאומנים פולנים ואוקראינים, והללו גורשו מזרחה, לגולאגים בתוככי ברית המועצות. חלק ניכר ממנגנון השלטון הסובייטי המקומי בבוצ'אץ', החל בניהול הכלכלה ועד ראשות העיר, נמסר לידי היהודים הקומוניסטים. בין היתר ולמשך זמן קצר, דָוִד אייזיק סגל מונה בידי הסובייטים לראש העיר. [  דרוש מקור  ] 
למרות תנאי הפתיחה שהקשו על קבלת יהודים ל-AK, כללה קבוצת ה-AK שפעלה בגזרת בוצ'אץ' בפיקודו של Nedzwiecki מספר יהודים למשך תקופה מסוימת ובהם האחים פריץ (בניו ויאנק) ומשה (מוניו) וייזינגר. וייזינגר, טכנאי רדיו במקצועו, תפקד על תקן של קשב לשידורי ה-BBC מלונדון והיה למעשה הקשר היחידי של בוצ'אץ' לנעשה בעולם. ביולי 1943 התרסק/הופל מטוסו של ולדיסלב שיקורסקי ראש הממשלה הפולנית הגולה. בתגובה, ועל פי הנחיות הממשלה הגולה, הוחלט ב-AK להיפטר מכל האלמנטים החשודים באהדה לקומוניזם, ובראשם היהודים. האחים פריץ הוזהרו מבעוד יום שעומדים לחסלם וברחו. בניו נהרג בניסיון הבריחה ואחיו יאנק הצטרף לקבוצת פרידלנדר כשבגופו שישה כדורים. נאמנותו של וייזינגר היהודי לא הוטלה בספק, (שיתוף הפעולה שלו עם הפולנים החל עוד בתקופת השלטון הפולני בבוצ'אץ' ונמשך בתקופה הסובייטית), והוא המשיך לשרת בקבוצה הפולנית.
נאמר שהרופא רטלסקי מבוצ'אץ' היה איש הקשר של קבוצת Nedzwiecki עם המפקדה של ה-AK. [  דרוש מקור  ] 
מנקו סבירצ'ק הסתיר קבוצת יהודים במערכת מנהרות שנחפרו בבית הקברות הנוצרי. למרות שנתפס והוכה פעמיים לא הסגיר את היהודים, ועל כך זכה להכרה כחסיד אומות העולם בידי יד ושם.
לאחר תום המלחמה בוצע בעיר טיהור אתני באוכלוסייה הפולנית. [  דרוש מקור  ] 
יהודים מעטים חזרו לעיירה אך נדדו ממנה בעקבות תחושת תלישות ואיום. כיום לא נותרו יהודים בעיירה.
הקהילה היהודית בבוצ'אץ' גידלה בתוכה אישים מפורסמים רבים, ובהם
רבי אברהם דוד מבוטשאטש שכיהן כרב העיר במחצית הראשונה של המאה ה-19
הסופר ש"י עגנון, חתן פרס נובל לספרות נולד וחי בעיירה בצעירותו. כמה מיצירותיו מתרחשות בה כשהיא מכונה "שבוש"
הסופר יצחק פרנהוף
ההיסטוריון עמנואל רינגלבלום - ראש היודנרט בגיטו ורשה ומנהל עונג שבת (ארכיון) שתיעד את קורותיהם וימיהם האחרונים של יהודי הגטו
צייד הנאצים שמעון ויזנטל הוא יוצא העיירה, וכתב על ביקור בעיירה ובביתו לשעבר שנים רבות לאחר השואה
סופרת השואה אליסיה אפלמן-יורמן - ספרה באנגלית על ימיה בעיירה תורגם לשש שפות בהם צרפתית, הולנדית וגרמנית.
בישראל קיים ארגון יוצאי בוצ'אץ', שהקים בין היתר מצבת הנצחה בשדרת הקהילות בבית העלמין בחולון, שם מתקיים טקס הנצחה ביום השואה.
ש"י עגנון, עיר ומלואה, הוצאת שוקן, 1973.
ספר יזכור לקהילת בוצ'אץ', בספריית העיר ניו יורק
"בוצ'אץ'", באתר JewishGen (באנגלית)
דף הבית של ארגון יוצאי בוצ'אץ'
ד"ר נ.מ. גלבר, תולדות היהודים בבוצ'אץ', באתר ארגון יוצאי בוצ'אץ'
פרויקט תיעוד בית העלמין
בוצ'אץ' באתר ויקיגניה
עמוד הבית של בוצ'אץ' באתר הג'ואישג'ן, אתר הגג של הגנאלוגיה היהודית באינטרנט
 'Return to Buczacz', מסעה של מינה רוזנר לבית פוהורילה (1913–1997) בחזרה לעיירת הולדתה, סרטון, באתר YouTube, הפקה של הטלוויזיה הקנדית משנת 1990
סיפורם של סטיפן ואנה צ'ייקובסקי, חסידי אומות העולם מבוצ'אץ'
בוצ'אץ' (Buczacz), ב"אנציקלופדיה של הגטאות", באתר "יד ושם"
רצח יהודי בוצ'אץ' בתקופת השואה, באתר "יד ושם" (באנגלית)
סיפורי בוצ'אץ' (באתר העיר כרמיאל)
שאלת העקביות (קונסיסטנטיות) היא נקודה מרכזית בפילוסופיה של המדע: האם, מתוך ההנחה שהעולם אחד, כל התאוריות המדעיות השונות ישתלבו בסופו של דבר? האם צריכה להיות שאיפה לפשר בין הסתירות שבין התאוריות המדעיות השונות, או להכריע איזו מהן נכונה?
האם ישנה עקביות בתאוריה המדעית? האם שתי תאוריות סותרות יכולות להיחשב שתיהן כחלק מהתאוריה המדעית, או שאחת מהן תצא מתחומו של המדע הלגיטימי? ואם אחת מהן אכן תצא - מי מהן? שיטות שונות בפילוסופיה של המדע מציגות תשובות שונות לשאלה זו. לעתים התשובה נגזרת מהגדרת מטרתו של המדע: אם מטרתו של המדע היא אמת, וכלל השלישי מן הנמנע, מקובל בהגדרת האמת, לא ייתכן חוסר עקביות בתאוריה המדעית. גישות פרגמטיסטיות למדע גורסות כי חשיבות עקביות התאוריה המדעית היא משנית לחשיבותם של היישומים המעשיים הנובעים מן התאוריה המדעית. בדומה לכך, גישות המתמקדות בשיתוף הפעולה המדעי, ובהן התאוריה הפמיניסטית בפילוסופיה של המדע, יתנו לתאוריות הסותרות מעמד טנטטיבי, ויכריזו עליהן כמופרכות רק כאשר תימצא בהן סתירה פנימית.
נושא חשוב בפילוסופיה של המדע הוא בחינת המתודולוגיה של התהליך המדעי. אחת הדרישות העיקריות מכלי מדידה מדעי היא שהמדידות הנעשות באמצעותו יהיו עקביות. הדרישה ממטר היא שתמיד יצביע על אותו מרחק, והדרישה מהמשקל היא שתמיד יראה על אותו משקל כששמים עליו דברים בעלי אותו משקל. בעוד הדרישה לעקביות ממכשירי המדידה היא מובנת מאליה במדעי הטבע (למרות שלפעמים 'עיגול' תוצאות בהנחה של סטיית מכשיר המדידה עלול להסתיר סטיות חשובות), הדרישה לעקביות במדעי החברה היא נושא פחות אינטואיטיבי.
קרלוס פאאס וילארו (בספרדית: Carlos Páez Vilaró;‏ 1 בנובמבר 1923 - 24 בפברואר 2014) היה צייר, פסל, מוזיקאי ואדריכל אורוגוואי.
וילארו נולד במונטווידאו, אורוגוואי. בהיותו בן 16 עבר להתגורר בבואנוס איירס, שם עבד בתעשיית הדפוס והכיר את טובי הקריקטוריסטים בארגנטינה באותה תקופה. בהשפעתם החל בנסיונותיו הראשונים בציור. עם שובו למולדתו התיישב במדיומונדו, שכונה במונטווידאו שרבים מתושביה שחורים, ופיתח עניין בתרבותם. הוא ייסד להקה מוזיקלית שניגנה בסגנון המוזיקה השחורה של האזור, כאשר את תופי הבונגו והקונגה של הלהקה הוא עיטר בציוריו.
בעקבות עניינו בתרבות האפרו-לטינית העתיק וילארו את מגוריו לברזיל, כאשר ציוריו משקפים את אהבתו לתרבות המקום. בברזיל התגלה וילארו על ידי מנהל המוזיאון לאמנות מודרנית של פריס, והוזמן להציג בו מיצירותיו ב-1956. בפריז רכש וילארו חברים רבים מתחומי האמנות השונים, ועם חבריו הקרובים נמנו פבלו פיקאסו ובריז'יט בארדו.
אהבתו של וילארו לתרבות השחורה הביאה אותו למסעות ברחבי אפריקה, שבאותה עת השתחררו בה מדינות רבות מעול הקולוניאליזם וזכו בעצמאות. בין השאר ביקר וצייר בסנגל, ליבריה, ניגריה וגאבון. באותה עת, כאשר פרסומו הולך וגובר, הזמין ממנו איחוד מדינות אמריקה ציור קיר ענק, עבור מנהרת מעבר לאגף חדש שנחנך במטהו בוושינגטון. הציור, "שורשי השלום", שאורכו 155 מטר וגובהו 2 מטר, נחנך ב-1960 וחודש על ידי וילארו ב-1975 בעקבות נזקי לחות. ציור הקיר הזה היווה מנוף לפרסומו ולהערכה האמנותית לה זכה מאז ועד היום.
ב-1958 רכש וילארו חלקת אדמה בפונטה באז'נה, צוק הגולש לשפך נהר ריאו דה לה פלאטה, כ-10 קילומטר ממערב לעיר הנופש פונטה דל אסטה. על הצוק, שהיה אז נידח, הקים את ביתו. הצריף אותו בנה התפתח עם הזמן בתכנונו למבנה ייחודי, לו קרא בשם "קאסאפואבלו" (Casapueblo – "בית שהוא כפר"). המבנה המיוחד, המזכיר ארכיטקטורה של בתים באיי יוון עם אלמנטים של גאודי, הפך לאחד מאתרי התיירות המבוקשים באורוגוואי, כאשר וילארו המשיך להרחיב אותו עם השנים. כיום קאסאפואבלו מכיל, בנוסף לאגף מגורי משפחתו של וילארו, גם מוזיאון ליצירותיו הפתוח לקהל ובית מלון קטן.
ב-1967 ייסד וילארו חברת סרטים שעסקה בעיקר בהפקת סרטים תיעודיים בנושאים הקשורים באפריקה. הוא המשיך ויצר מאות פסלים, ציורים וציורי קיר למוסדות ממשלתיים, מבני ציבור, בתי משרדים ובתים פרטיים ברחבי העולם. בנוסף, במקביל לקאסאפואבלו, הוא יצר עוד יצירות ארכיטקטוניות מרשימות, כגון כנסייה ייחודית בסן איסידרו, ארגנטינה, ובית בסגנון קאסאפואבלו בטיגרה, ארגנטינה, ששימש לו כבית שני.
וילארו מת ב-24 בפברואר 2014 בביתו, קאסאפואבלו, בגיל 90.
מנישואיו הראשונים והקצרים של וילארו נולדו לו שלושה ילדים; אחד מהם, קרליטוס, היה מניצולי טיסה 571 של חיל האוויר האורוגוואי. וילארו נטל חלק פעיל בחיפושים אחריו.
ב-1976 פגש וילארו בתיירת ארגנטינאית שילדה לו ילד נוסף, אף שעדיין הייתה נשואה לאחר. משהתגרשה נישאו השניים ב-1989, אך בעלה לשעבר תבע משמורת על הילד על אף שהוכח שווילארו הוא האב. המשפט הוכרע לטובתו של וילארו רק ב-1999.
וילארו היה אב לשישה בנים ובנות.
האתר הרשמי של קרלוס פאאס וילארו ומוזיאון קאסאפואבלו
"גרסת בראונינג" (באנגלית: The Browning Version) הוא סרט קולנוע בבימויו של מייק פיגיס ובכיכובו של אלברט פיני שיצא למסכים ב-1994. הסרט הוא עיבוד קולנועי למחזה בעל אותו שם שכתב טרנס רטיגן והוצג לראשונה ב-1948. למחזה יצאה גרסה קולנועית מוקדמת יותר, ב-1951, בבימויו של אנתוני אסקווית' ובכיכובו של מייקל רדגרייב.
אנדרו קרוקר-האריס (אלברט פיני) הוא מורה מבוגר וותיק ללטינית וליוונית בפאבליק סקול (בית ספר פרטי) באנגליה. תלמידיו מתייחסים אל השפות אותן הוא מלמד כאל שריד לעולם ארכאי שהם מחויבים ללמוד לשם הציון, אך קרוקר-האריס רואה בהן את בסיס התרבות ואינו מוותר גם על קוצו של יוד. בשל יחסו הקר והנוקשה הוא שנוא על ידי תלמידיו המכנים אותו "היטלר של הכתה החמישית" (כתה ט') ואינו אהוד במיוחד גם בקרב המורים האחרים וההנהלה. הנהלת בית הספר מאלצת אותו לפרוש פרישה מוקדמת, לכאורה בגלל בעיית בריאות בלבו, אשר עתידה למנוע ממנו קבלת קצבה לה היה זוכה לו המשיך ללמד עוד שנה. אשתו היפה והצעירה ממנו, לורה (גרטה סקאקי), שונאת אותו ומנצלת כל הזדמנות לפגוע בו, בדבריה ובמעשיה. היא בוגדת בו עם מורה אמריקאי צעיר (מת'יו מודין), אשר חש דווקא אהדה אל קרוקר-האריס.
מעט אנשים רוחשים לו הערכה: המורה החדש והצעיר, המיועד להחליפו (ג'וליאן סנדס), וטפלו - תלמיד צעיר המקבל בביתו שיעורי עזר בשפות הקלאסיות. כשסוף שנת הלימודים מתקרב מנסה מנהל בית הספר לשכנע את קרוקר-האריס לוותר על מקומו בסדר נאומי הפרידה לטובת מורה נוסף העוזב את בית הספר - המורה הפופולרי לחינוך גופני שהוא כוכב קריקט מקומי. טפלו, העומד לסיים את שיעוריו, קונה בעיירה הסמוכה מתנת פרידה למורה, ספר משומש ובו המחזה "אגממנון" בתרגומו של רוברט בראונינג ומוסיף הקדשה אישית. קרוקר-האריס העצור נרגש עד דמעות ממחווה זו, אולם אשתו משפילה אותו פעם נוספת באומרה כי זו חנופה ו"שוחד" של טפלו כדי לקבל ציון גבוה שיאפשר לו להמשיך את לימודיו בשנה העוקבת. בתגובה, מבקש קרוקר-האריס מאשתו לעזוב את ביתם. לאחר שקרוקר-האריס נטה לוותר על זכותו, בתור המורה הוותיק, לנאום החותם את טקס סיום שנת הלימודים, הוא מתעשת ודורש לנאום אחרון. הנאום, שנערך בפני כל תלמידי בית הספר וגם אשתו הנמצאת בקהל, הוא שיאו של הסרט. קרוקר-האריס מוותר על הנאום הכתוב שאותו הכין ומדבר בצורה גלויה על חייו המוחמצים כמורה וכאדם ומתנצל בפני תלמידיו בעבר ובהווה. בסיום נפגשים קרוקר-האריס ולורה אשתו בפעם האחרונה, כעין פגישת פיוס, שבסיומה דרכיהם נפרדות.
אלברט פיני - אנדרו קרוקר-האריס
גרטה סקאקי - לורה קרוקר-האריס
מת'יו מודין - פרנק האנטר (מורה לכימיה)
ג'וליאן סנדס - טום גילברט (מורה לשפות קלאסיות)
מייקל גמבון - ד"ר פרובישר (מנהל בית הספר)
בן סילברסטון - טפלו (תלמיד)
ג'ים סטורג'ס - בריאנט (תלמיד)
מרים ד'אבו - דיאנה
הסרט הופק על ידי חברת השלוחה האירופית של הסטודיו האמריקאי פרמאונט כחלק מסדרה מתוכננת של הפקות חדשות לסרטים ישנים. בסופו של דבר רק הסרט "אנקת גבהים" (ב-1992 בכיכובם של רייף פיינס וז'ולייט בינוש) ו"גרסת בראונינג" יצאו בסדרה מתוכננת זו. התכנון המקורי היה שרידלי סקוט יביים את הסרט, אך סקוט, שהפיק את הסרט יחד עם מימי פולק גיטלין, העביר את הבימוי למייק פיגיס. השניים הסכימו על כך שהמחזה המקורי של רטיגן יותאם ויעודכן לתקופה מודרנית יותר. פיגיס סיפר מאוחר יותר כי הייתה לו בעיה עם סרטים תקופתיים שכן סבר כי הקהל נוטה להתרכז בסרטים אלו באביזרים ובתלבושות. לכן רצה לשמור על עלילת המחזה אך לשנות את הדגשים ולשים אותם על מערכת היחסים בין קרוקר-האריס ואשתו, על השינוי התרבותי הכרוך בהיעלמות המקצועות הקלאסיים ועל תופעת ההצקות והבריונות הקיימת בפנימיות האנגליות. צילומי הסרט החלו בתחילת קיץ 1993 והסתיימו כעבור שלושה חודשים. הסרט צולם בשני בתי ספר עצמאיים במחוז דורסט שבדרום אנגליה: Milton Abbey School ו-Sherborne School.
הסרט קיבל ביקורות מעורבות. ג'ף בראון, מבקרו של הטיימס, כתב כי הופתע משאיפתם של הבמאים של "הנוסע השמיני" (רידלי סקוט) ו-"Stormy Monday" (מייק פיגיס) לעסוק ביצירה בריטית מיוחסת וטען כי על אף שהסרט הוא ראוי, הוא נראה כלא יותר מניסיון להרחיב את תיק העבודות של הבמאי ב"נתח בשר משובח" וכי רק לעתים רחוקות ניתן לראות שהבמאי שאף לחשיבה מחודשת על החומר שהיה בידיו.
ג'פרי מקנאב, מבקרו של "Sight & Sound", הסכים עם ביקורת זו וטען כי הכישלון הגדול הוא של התסריטאי, רונלד הרווד, שנכשל לדעתו בהעברת הנקודות ההופכות את גרסת בראונינג רלוונטית לזמן יציאת הסרט ב-1994 והתעלם מהשינויים הפוליטיים והחברתיים שאירעו מזמן יציאת המחזה ב-1948. הוא לא מצא סיבה ליצירת הסרט "אם לבמאי, לתסריטאי ולשחקן הראשי אין מה לחדש לגרסאות הקודמות של "גרסת בראונינג"".
ג'ף אנדרו, מבקרו של ה-"Time Out", היה חיובי יותר: הוא סבר כי המיקוד והעניין העיקריים בסרט טמונים באפיונן של הדמויות. במיוחד ציין את משחקו של אלברט פיני ותיאר את הופעתו כ"שקטה אך מרגשת בצורה מדהימה".
בתגובה לביקורות אלו, העניק הבמאי פיגיס ראיון ל"אינדפנדנט" ובו האשים את מבקריו באי הבנת מטרותיו: "העניין שלי בבית הספר, במורה ובתלמיד היה פחות משמעותי מהעניין שלי בכישלון הנישואים. לא התכוונתי להדגיש את דמותו כמורה קר-לב ... הוא פשוט מפגר אחר הזמנים ואינו מובן כלל ... לכן העברתי את נושא היחסים לחזית."
גרסת בראונינג השתתף בתחרות הראשית לפרס דקל הזהב בפסטיבל קאן ב-1994. בתחרות זכה הסרט ספרות זולה בבימויו של קוונטין טרנטינו.
הסרט היה מועמד לפרס על התסריט הטוב בפרס באפט"א לקולנוע ב-1194.
הסרט  "גרסת בראונינג", במסד הנתונים הקולנועיים IMDb (באנגלית)
Laurence Raw, LaWp7AbR5YDwCA&ved=0CCsQ6AEwAA#v=onepage&q=%22the%20ridley%20scott%20encyclopedia%22%20%22browning%20version%22&f=false The Browning Version, בספר "The Ridley Scott Encyclopedia"
קארין ג'יימס, The Browning Version (1994), ביקורת בניו יורק טיימס, 12 באוקטובר 1994 (באנגלית)
The Browning Version: Review באתר TV Guide (באנגלית)
"גרסת בראונינג", באתר ביקורות הסרטים Rotten Tomatoes (באנגלית)
טיהור מים הוא תהליך של הסרת חומרים, כימיקלים, ומזהמים בלתי רצויים מהמים. מטרת הטיהור היא להפיק מים המתאימים למטרה מסוימת. רוב טיהור המים נעשה לשם צריכה אנושית (מי שתייה), אך הוא יכול להעשות גם לשם מטרות נוספות, כגון לרפואה, רוקחות, חקלאות ותעשייה. השיטות לטיהור המים יכולות להיות פיזיות, כגון סינון או שיקוע, ביולוגיות ווכימיות, כמו הוספת כלור למים, ושימוש בקרינה אלקטרומגנטית בעזרת נורות על-סגול. תהליך הטיהור יכול להפחית את ריכוזם של חומרים ומזהמים, הכוללים חלקיקים מומסים שונים, טפילים, חיידקים, אצות, נגיפים, ופטריות.
תקן האיכות למי השתייה נקבע על ידי הממשלה או לפי סטנדרטים בינלאומיים. התקן כולל בדרך כלל ריכוזי מינימום ומקסימום למזהמים לפי השימוש שיעשה במים.
בלתי אפשרי להבחין באופן חזותי באיכותם של המים. פעולות פשוטות כגון הרתחה או סינון ביתי במסנן פחם פעיל אינן אפקטיביות כלפי כל סוגי המזהמים אשר יכולים להיות במים ממקור לא ידוע. אפילו מי מעיינות טבעיים, אשר נחשבו לבטוחים לכל שימוש במאה ה-19, צריכים להבדק על מנת לבדוק באיזה טיפול יש צורך. למרות המחיר היקר, אנליזה כימית היא הדרך היחידה לקבוע מהן השיטות הנחוצות לטיהור המים.
על פי דו"ח משנת 2007 של ארגון הבריאות העולמי, ל-1.1 מיליארד אנשים בעולם אין גישה למי שתייה ראויים, ו-88% מתוך 4 מיליארד מקרי השלשול בכל שנה מיוחסים למים שאינם בטוחים ותנאים סניטריים והיגיינים לקויים. בכל שנה מתים כ-1.8 מיליון אנשים ממקרים כאלה. לכן, הורדת מספר מקרי המוות ממחלות שמועברות על ידי מים לא ראויים הוא יעד מרכזי לשיפור בריאות הציבור במדינות מתפתחות.
מי תהום: מקורם של המים אשר נשאבים ממעמקי האדמה ממעיינות, קידוחים או בארות הוא ככל הנראה ממי גשמים לפני מאות ואלפי שנים. שכבות קרקע וסלעים מסננים באופן טבעי את מי התהום, ולכן הם צלולים מאוד. מי תהום בדרך כלל הם נקיים ברמה בקטריאלית גבוהה מאוד, כלומר הם כמעט ואינם מכילים חיידקים, אך הם עשירים במוצקים מומסים, כגון קרבונטים וסולפטים של סידן ומגנזיום. יונים אחרים עשויים להופיע כגון כלורידים וביקרבונטים, תלוי בשכבת הקרקע בהן מצויים המים. ייתכן כי יהיה צורך להקטין את כמות הברזל והמנגן במים אלה על מנת להפוך אותם לשימושיים לשתייה, בישול וכביסה. ייתכן כי ידרש גם צורך בחיטוי.
אגמים ומקורות ברמה: ממוקמים בדרך כלל על מקורות נהרות. רמות החיידקים בהם בדרך כלל נמוכות, אך קיימים חיידקים, חד-תאיים ואצות. אם האגם בקרבת יער או כבול, חומצה הומית תתן את צבעה למים. לחלק מהמקורות יהיה pH נמוך אשר ידרוש התאמה.
נהרות ותעלות ומקורות בשפלה: יכילו רמות חיידקים משמעותיות, ולעתים אצות, מוצקים ומגוון של מומסים.
התפלת מי ים: נעשית על ידי זיקוק או אוסמוזה הפוכה.
התהליכים שלהלן הם הנפוצים במתקני טיהור המים. בחלקם לא יהיה צורך, תלוי באיכות המים. ישנן שיטות רבות נוספות והבחירה תעשה לפי יעוד המים והעלות.
שאיבה - המים צריכים להשאב מן המקור או להיות מובלים בצינורות או מכלים. כדי להימנע מהוספת מזהמים, על התשתית להיות בנויה מחומרים מתאימים על מנת שלא יתרחש זיהום מקרי.
סינון גס - השלב הראשון בטיהור המים היא להסיר פסולת ועצמים גדולים כגון ענפים, עלים, וזבל, אשר עלולים להפריע לשלבי הטיהור הבאים. רוב מי התהום אינם זקוקים לשלב זה.
אחסון - מי נהרות צריכים צריכים להתאחסן במקורות מים לתקופה של בין כמה ימים לחודשים, על מנת לאפשר לתהליכי טיהור ביולוגים טבעיים להתרחש. מאגרים אלה גם מספקים לתקופות קצרות של בצורת, ולאפשר לאספקת המים להשאר גם אם יש זיהום במקור.
הכנה לריכוך - מים עשירים במלחים קשים, מטופלים עם סודה לכביסה (נתרן קרבונט) על מנת לשקע סידן פחמתי.
הכנה לכלורינציה (חיטוי בכלור) - במתקנים רבים מוסיפים כלור למים הנכנסים על מנת למזער התפתחות אורגניזמים בצינורות ובמכלים. בגלל ההשפעה האפשרית השלילית על איכות המים, תהליך זה הופסק בחלק מהמקומות.
רמת ה-pH של מים מזוקקים היא 7 (לא חומצי ולא בסיסי), ולמי ים ממוצע של 8.3 (בסיסיים מעט). אם המים חומציים, ניתן להוסיף להם סיד, נתרן קרבונט, או נתרן הידרוקסידי על מנת להעלות את ה-pH. חומצות כמו חומצה מלחית או חומצה גופרתית יוכנסו למים בסיסיים בנסיבות מסוימות על מנת להוריד את ה-pH. מים עם pH נמוך עשויים למוסס מתכות כבדות כמו עופרת מן הצינורות ולכן נוטים להשאיר את המים בסיסיים מעט.
הפתתה (מלשון פתית) היא תהליך הפיכת המים לצלולים, כלומר הסרת עכירות וצבע. שלב זה נעשה באמצעות הוספת חומרים שיגרמו להגדלת המוצקים על ידי התלכדות חלקיקים לפתית גדול יותר, ויצירת משקע, אשר ניתן להסיר אחר כך בסינון. המים מעורבבים באיטיות ליצירת מגע בין החלקיקים והתגבשותם לפתית גדול יותר. ניתן להשתמש בברזל (III) הידרוקסידי, אלומיניום הידרוקסידי או בPolyDADMAC.
מים שעברו את אגן ההפתתה נכנסים לאגן השיקוע. זהו מכל גדול בו זרימה איטית, אשר מאפשר לפתיתים לשקוע לתחתית. הזרימה מן האגן היא מעל סכר כך שרק השכבה העליונה עוברת. הזמן המינימלי למים באגן השיקוע הוא בדרך כלל 4 שעות. השכבה שנוצרת בתחתית היא משמעותית ומהווה בדרך כלל בנפח 3%-5% מנפח המכל, ולכן יש להסירה.
המים עוברים דרך מסנן נוסף להסרת הפתיתים שלא שקעו. שלב זה נעשה בדרך כלל בעזרת מסנן חול, בעל שכבה של פחם פעיל. אחר כך נעשה סינון בעזרת ממברנה. לצורך הסרת יונים מן המים משתמשים בחילוף יונים וממברנה חדירה למחצה.
המים צריכים לעבור חיטוי על מנת להוציא מהם גורמי מחלות. החיטוי נעשה גם על ידי סינון וגם על ידי הוספת חומרי חיטוי למים בשלב האחרון בטיהור מי שתייה. גורמי מחלות כאלה כוללים נגיפים, חיידקים (למשל שיגלה ו-Escherichia coli), ופרוטיסטים (טפילים) כגון Giardia lamblia.
השיטה הנפוצה ביותר לחיטוי היא באמצעות כלור או תרכובות שלו. כלור הוא מחמצן חזק, אשר הורג במהירות מיקרואורגניזמים רבים. מכיוון שכלור הוא גז רעיל, קיימת סכנה בשימוש בו. למרות שכלור יעיל כנגד חיידקים, הוא אינו יעיל כנגד טפילים היוצרים ציסטות במים.
אוזון הוא מולקולה בלתי יציבה אשר מוותרת בקלות על אטום חמצן אחד ובכך מייצרת מחמצן חזק אשר רעיל לרוב האורגנימים החיים במים. חיטוי באמצעי זה מצוי נמצא בשימוש נרחב בעיקר באירופה. חיטוי זה יעיל גם כנגד טפילים היוצרים ציסטות, וכמעט נגד כל גורמי המחלות. ניתן לייצר את האוזון על ידי העברת חמצן באור אולטרה סגול או פריקה חשמלית. כדי להשתמש בו האוזון חייב להווצר במקום ולבעבע למים. אחד החסרונות העיקריים של חיטוי באמצעות אוזון הוא שהוא לא משאיר חומר חיטוי במים.
אור על-סגול יעיל מאוד במים בעכירות נמוכה (ויעילותו יורדת ככל שהמים עכורים יותר). החיסרון העיקרי שלו כמו האוזון, שהוא אינו משאיר חומר חיטוי במים.
הפלרת מי-שתייה
ריכוך מים קשים
טיפולים מיוחדים בהתאם למקור המים, כגון הסרת רדיום (חומר רדיואקטיבי), או פלואור
הרתחה
סינון באמצעות פחם פעיל גרגירי
זיקוק
אוסמוזה הפוכה
טיהור שפכים
ננוטכנולוגיה ירוקה
מאדאם דו דפאנד (Madame du Déffand,‏ 25 בדצמבר 1697 - 23 באוגוסט 1780), מחברת מכתבים צרפתייה.
מארי דה וישי שאמרון, נולדה בטירה המשפחתית במחוז סאון-א-לואר שבחבל בורגון בצרפת. היא התחנכה במנזר של מסדר הבנדיקטינים בפריז. ב-1718 הוריה השיאו אותה למרקיז דו דפאנד, שהיה קרוב משפחה, אך כעבור ארבע שנים היא נפרדה ממנו. ב-1721 פגשה בוולטר ומאז התפתחה ביניהם ידידות רבת שנים.
החל ב-1749 קיימה בביתה בפריז חוג ספרותי שבו השתתפו וולטר, מונטסקייה, ברנאר דה פונטנל, ד'אלמבר ואנשי רוח רבים אחרים, והקסימה אותם בשיחתה השנונה. ב-1754 איבדה את מאור עיניה, אך המשיכה לקיים את החוג הספרותי בעזרת אחייניתה, ז'ולי לפינאס, שעברה להתגורר אִתה בביתה.
ד'אלמבר, שהיה ידידה הקרוב ביותר של מאדאם דו דפאנד, החל להעדיף את חברתה של אחייניתה. ב-1764 עזבה ז'ולי לפינאס את בית דודתה והחלה לקיים חוג ספרותי במקום מגוריה החדש. ד'אלמבר ורבים אחרים העדיפו את החוג החדש וחדלו לבקר בביתה של מאדאם דו דפאנד. ב-1766 פגשה מאדאם דו דפאנד בסופר האנגלי הוראס וולפול, ומאז התקיימו ביניהם ידידות נפלאה והתכתבות שנמשכה עד מותה ב-1780.
מכתביה של מאדאם דו דפאנד לד'אלמבר, למונטסקייה ולאנשי רוח אחרים יצאו לאור ב-1809, ומכתביה להוראס וולפול פורסמו בשנה שלאחריה. מכתבים אלה משקפים את רוח המאה השמונה עשרה בצרפת.
במכתבה האחרון להוראס וולפול כתבה מאדאם דו דפאנד: "אני סבורה שמצבי זה מבשר את סופי. אין בי עוד כוח לפחד מן המוות, והיות שלא אראה אותך עוד, אין לי מה להפסיד. ידידי, השתעשע כל עוד תוכל, ואל נא תצטער על מצבי."
קיש (צרפתית: Quiche) הוא מאפה עגול פתוח, מלוח, המבוסס על ירקות או על גבינות, המורכב מתחתית בצק פריך, ועליה מלית מתערובת של ביצים, שמנת וירק, גבינות או פיסות בשר. בדרך כלל, התחתית נאפית לפני שהמרכיבים האחרים נוספים לתקופת אפייה נוספת. למרות שהקיש הוא מאפה פתוח (כלומר, ללא תוספת בצק המכסה אותו), לעתים נוספות פרוסות עגבנייה או רצועות בצק כקישוט מעל התערובת. למרות שלעתים קיש נאכל חם, הוא בדרך כלל נאכל קר, ונחשב במטבח הצרפתי לחלק ממרכיבי סל הפיקניק הקיצי.
מקורו של הקיש הוא ממטבח חבל לורן בצרפת (על גבול גרמניה) ויש המחשיבים אותו כסוג של טארט מלוח.
"קיש לורן" המקורי הוא פאי פתוח ממולא ביצה, רפרפת ובייקון מעושן. גבינה נוספה רק מאוחר יותר למתכון. תוספת של בצלים תהפוך את המאפה ל"קיש אלזסי".
יעל גרטי, חג מאכלי החלב: בית ספר לקישים, באתר ynet, 22 במאי 2009
הכל על קישים, קיש, באתר Teamim
פילומדוסיים או צפרדעי עלים (שם מדעי: Phyllomedusinae) היא תת-משפחה של דוחיים ממשפחת האילניתיים. לעתים הם נחשבים למשפחה עצמאית (Phyllomedusidae).
בני קבוצה זו חיים ביערות הגשם של אמריקה הדרומית ואמריקה המרכזית ואף במקסיקו. הם חיים על העצים, כשכמה מינים חיים בביצות ובנהרות ומטילים ביצים על העלים הלחים של היער, בדרך כלל מעל מקווה מים.
בני הקבוצה בעלי רגליים ארוכות, עיניים אדומות וצידיים בוהקים. חלקם נמצאים בסכנה עקב כריתת היערות.
תת-משפחה פילומדוסיים (Phyllomedusinae)
סוג Agalychnis
סוג Cruziohyla
סוג Hylomantis
סוג ומין יחיד Pachymedusa dacnicolor
סוג Phasmahyla
סוג Phrynomedusa
סוג Phyllomedusa - הסוג הגדול ביותר בקבוצה וכולל מעל 30 מינים.
פילומדוסיים בבסיסי נתונים ביולוגיים:
פילומדוסיים באתר ITIS
פילומדוסיים באתר NCBI
פילומדוסיים באתר Freebase
פילומדוסיים באתר האנציקלופדיה של החיים (Encyclopedia of Life)
דוב ים (שם מדעי: Arctocephalus) הוא סוג של טורף ימי הנכללים בתת-המשפחה Arctocephalinae. סוג זה כולל את כל מיני דובי הים החיים בחצי הכדור הדרומי ובאנטארקטיקה.
סוג דוב ים (Arctocephalus)
מין: דוב ים דרום אמריקני (Arctocephalus australis)
מין: דוב ים ניו זילנדי (Arctocephalus forsteri)
מין: דוב ים גלאפגוס (Arctocephalus galapagoensis)
מין: דוב ים אנטארקטי (Arctocephalus gazella)
מין: דוב ים חואן פרננדס (Arctocephalus philippii)
מין: דוב ים איוני (Arctocephalus pusillus)
מין: דוב ים גואדלופה (Arctocephalus townsendi)
מין: דוב ים תת-אנטארקטי (Arctocephalus tropicalis)
מידע טקסונומי מאתר animal diversity
דוב ים בבסיסי נתונים ביולוגיים:
דוב ים באתר ITIS
דוב ים באתר NCBI
דוב ים באתר האנציקלופדיה של החיים (Encyclopedia of Life)
דוב ים באתר GBIF
יובל שפריר (נולד ב-9 באפריל 1963) הוא מתופף ומפיק מוזיקלי ישראלי.
בילדותו למד מוזיקה ותיפוף. למד קומפוזיציה ונגינה בבית הספר רימון וכן אצל מורים רבים ביניהם אהרלה קמינסקי, דיוויד ריץ' ואילן מוכיח. בשנותיו הראשונות כמוזיקאי בילה בהרכבי ג'אז עם גיטריסטים. התחיל לעסוק באופן מקצועי בנגינה בשנות ה-80 עם יוני רכטר ופורטיסחרוף.
הפיק ועיבד מוזיקלית אלבומים לאמנים שונים ביניהם ירמי קפלן, ערן צור, יהודית רביץ, דנה ברגר, פורטיסחרוף, איפה הילד וגידי גוב.
היה חבר כנגן תופים, קלידים וכלי הקשה בלהקות פורטיסחרוף, שונרא, האחים פורטיס והזבובים, ומלווה כיום את גידי גוב.
בשנת 2002 הוציא אלבום סולו ראשון, "Shafrir".
עסק גם במוזיקה לפרסומות: הלחין את "ישראל מחכה לרבין" ב-1992 כמו גם קמפיינים של בנקים וחברות סלולר.
היה חבר בקבוצת "ג'ינגל קואלישן" (בשיתוף עם רן שמטוב ומוטי דיכנה) העוסקת כהלחנה ועיבוד מוזיקה לפרסום.
מתגורר כיום בתל אביב, נשוי ליעל ואב לשלושה ילדים (אחד מנישואיו הראשונים).
זוכה פרס אופיר על פסקול הסרט "עפולה אקספרס" בשנת 1997, וב-1998 בפרס אקו"ם למעבד השנה על עיבוד השיר "גשם" בביצועו של אלי לוזון.
אייל טואג, תמר טרוים, יובל שפריר | מתופף, מפיק מוזיקלי ומלחין, באתר הארץ, 19 ביוני 2008
יובל שפריר, באתר "פזמונט"
יובל שפריר, באתר "הבמה"
הפועל רמת גן גבעתיים היא קבוצת כדורסל ישראלית מהעיר רמת גן, המתמודדת בליגה הלאומית.
הקבוצה שיחקה בעבר בליגה הבכירה והייתה במשך שנים רבות קבוצת צמרת. במשך 7 שנים אף הייתה סגנית אלופת המדינה בכדורסל. זכורה בשל ניצחונותיה הרבים יחסית על מכבי תל אביב. בשנת 1988 פורקה הקבוצה. בסך הכל שיחקה הקבוצה 17 עונות (ב-3 קדנציות) בליגת העל, בשנת 2011 הוקמה הקבוצה מחדש על ידי אוהדיה.
הקבוצה נוסדה בשנת 1957. בשנת 1960 עלתה הקבוצה לליגה הראשונה אז נקראה הקבוצה בשם הפועל רמת גן-גבעתיים. הקבוצה ירדה ליגה בתום עונה אחת בלבד. בשנת 1964 עלתה הקבוצה שוב לליגה הראשונה, אך בחלוף שנה נשרה הקבוצה לליגה השנייה. בשנת 1966 ירדה הקבוצה לליגה ב (אז הליגה השלישית), אחרי עונה אחת חזרה הקבוצה לליגה א, אבל בשנת 1969 שוב ירדה הקבוצה לליגה ב. הקבוצה חזרה לליגה א' בשנת 1971.
בשנת 1973 עלתה הקבוצה לליגה הראשונה (אז כבר נקראה הקבוצה הפועל רמת גן ולא רמת גן-גבעתיים) כבר בעונתה הראשונה סיימה הקבוצה במקום הרביעי ולמעשה עד שנת 1984 לא הייתה הקבוצה מתחת למקום הרביעי.
שחקנים בולטים ששיחקו בקבוצה היו: סטיב קפלן שנחשב לשחקן הטוב ביותר מכל השחקנים ששיחקו בקבוצה. וכמו כן שיחקו בקבוצה מתאזרחים וזרים טובים כמו: סטיב שלכטר, ניל ווק, קליף פונדקסטר וסטיב מאלוביק. אך למרות הכול הקבוצה לא הצליחה לזכות באליפות. הקבוצה סיימה שש פעמים במקום השני והעפילה חמש פעמים לגמר גביע המדינה אך מעולם לא הצליחה לזכות בגביע. באירופה הגיעה הקבוצה מספר פעמים לרבע גמר גביע קוראץ'.
ההפתעה הגדולה ביותר הייתה בשנת 1984 הקבוצה הדהימה את מכבי תל אביב בחצי גמר גביע המדינה אחרי שניצחה אותה 76-80 ונדמה היה שהקבוצה תזכה סוף סוף בתואר, אך היא הפסידה בגמר להפועל תל אביב 73-79.
לאחר שנת 1984 התפרקה "עמותת הידידים" שדאגה לכסות מדי שנה את חובות הקבוצות והקבוצה החלה את ההידרדרות שלה. בשנת 1987 ירדה הקבוצה לליגה השנייה ובחלוף שנה נוספת ירדה הקבוצה לליגה השלישית והתפרקה סופית.
לאחר מספר ניסיונות כושלים להקמת הקבוצה מחדש, הקימה עמותת "המכתש" (נוסדה ב-2009) את הקבוצה מחדש. הקבוצה הוקמה במתכונת של קבוצת אוהדים (קבוצת ספורט המנוהלת ונמצאת בבעלות אוהדיה), וכך החלה הקבוצה את דרכה מחדש בליגה ב' בעונת 2011/2012.
בתאריך 10 באוקטובר 2011 קיימה הקבוצה את משחקה הראשון בליגה, 23 שנים אחרי שהתפרקה מול מכבי יפו. הפועל רמת גן הביסה במחזור הפתיחה את מכבי יפו 65-92. הקבוצה ניצחה במרבית משחקיה בעונה המחודשת שלה, סיימה את העונה במקום השני ועלתה לליגה א'.
הקבוצה פתחה מצוין את עונתה בליגה א' ובתום הסיבוב הראשון דורגה הקבוצה במקום הראשון לאחר שניצחה בכל משחקיה אך פתיחת הסיבוב השני של הקבוצה הייתה חלשה לאחר שהקבוצה נוצחה בשלושה מתוך ארבעת משחקיה הראשונים בסיבוב השני (כולל להפועל מגידו והפועל חיפה שנאבקו איתה על העלייה) מכאן ועד לסיום העונה ניצחה הקבוצה בכל משחקי הליגה שלה והקבוצה סיימה במקום השני שהקנה לקבוצה השתתפות במשחקי מבחן מול מכבי כרמיאל מהליגה הארצית והפועל עמק הירדן נציגת ליגה א' צפון.
ר"ג הפסידה למכבי כרמיאל ב 6 נקודות אך ניצחה ב 7 נקודות במשחק הבית שלה וכן ניצחה פעמיים את הפועל עמק הירדן והעפילה לליגה הארצית ורשמה עלייה של שתי ליגות בשנתיים.
את עונת 2013-14 פתחה הקבוצה מעולה עם 9 ניצחונות ב 9 משחקיה הראשונים והקבוצה דורגה במקום הראשון אך לאחר מכן רשמה הקבוצה 4 הפסדים רצופים שחיסלו את סיכוייה להעפיל לליגה הלאומית. בסופו של דבר סיימה הקבוצה את עונתה הראשונה בליגה הארצית במקום השני. הייתה זאת העונה השלישית ברציפות שהפועל רמת גן מסיימת עונה במקום השני בליגה בה היא משחקת לאחר שסיימה במקום השני בליגה ב ' בשנת 2012 ולאחר שבשנת 2013 סיימה במקום השני בליגה א'.
בתחילת עונת 2014-15 התאחדה הפועל רמת גן עם הפועל גבעתיים ושם הקבוצה שונה למועדון הכדורסל הפועל רמת גן - גבעתיים.
את עונת 2014-15 פתחה הקבוצה בצורה מצוינת ובמאזן 0-16. במחזור ה 17 נוצחה הקבוצה לראשונה העונה בידי הפועל עכו. במחזור ה 18 הבטיחה הקבוצה באופן מעשי את עלייתה לאחר ניצחון על הפועל חיפה השנייה בטבלה 72-83. העלייה הובטחה באופן סופי במחזור ה 20 במשחק החוץ מול בית"ר כפר יונה 77-92 וזאת שנותרו עוד 4 מחזורים לסיום.
עד סיום העונה ניצחה הקבוצה בכל משחקיה ואת העונה היא סיימה במאזן מרשים של 1-23.
בכך השלימה הקבוצה עלייה של 3 ליגות ב 4 עונות בלבד.
בפתיחת עונת 2015-16 הדהימה הקבוצה את הפועל חולון בגביע המדינה לאחר שניצחה אותה באולם זיסמן 82-84 ועלתה על חשבונה לשמינית הגמר. בשמינית הגמר ניצחה הקבוצה את מכבי הוד השרון 98-104 אחרי הארכה והעפילה לרבע הגמר שם היא נוצחה בידי עירוני נס ציונה מליגת העל.
במחזור ה 5 שיחקה הקבוצה נגד עירוני רמת גן בדרבי רמת גני ראשון מאז עונת 1986-87. הפועל רמת גן ניצחה 69-72. לאחר המחזור ה 15 פוטר מאמן הקבוצה יניב ויצמן שהעלה את הקבוצה לליגה הלאומית והוליך את הקבוצה לרבע גמר גביע המדינה לאחר סדרת הפסדים שדרדרו את הקבוצה לתחתית הטבלה. במקומו מונה צביקה ירדן. הייתה זאת הפעם הראשונה מאז קמה הקבוצה מחדש שהיא מפטרת מאמן.
בסיום אותה עונה סיימה הקבוצה במקום ה 11 ונשארה בליגה הלאומית לעונה נוספת.
אליפות ישראל:
סגנות (6): 1975, 1977, 1981, 1982, 1983, 1984
גביע המדינה:
סגנות (5): 1979, 1980, 1981, 1982, 1984
איתי לרר
ג'מאל אולסוורה
גיא חפץ
טל אשכנזי
יהונתן לזרי
יונתן ניר
יניב סולמון
ליאור ליפשיץ
ליאור שם טוב
סול לשם
ראשד מאדן
אורי קוקיה
צביקה שרף
אריה מליניאק
עקיבא פרדקין
אייוון דאנקן
שימי ריגר
 אתר האינטרנט הרשמי של הפועל רמת גן
[1] עמוד הפייסבוק הרשמי של הפועל רמת גן
נרי ברנר, הפועל רמת גן נרשמה ותשחק בליגה ב', באתר ynet, 28 ביוני 2011
יוסי פנטילט, ר"ג רשת: הפועל רמת גן בכדורסל קמה לתחייה, באתר nrg‏, 10 ביולי 2011
אריה מליניאק, נולדה מחדש: הפועל ר"ג בכדורסל קמה לתחייה, באתר ynet, 11 באוקטובר 2011
הפועל רמת גן חוגגת עלייה לליגה הארצית
כרמל אוֹלֵפִינים היא חברה ישראלית לייצור פולימרים של אולפינים - פוליאתילן ופוליפרופילן, המהווים חומרי גלם עיקריים בתעשיית הפלסטיקה.
מהקמתה ועד 2009 הייתה החברה בבעלותם של בתי הזיקוק בחיפה ושל מפעלים פטרוכימיים בישראל בחלקים שווים, ומ-2009 היא בבעלות מלאה של בית הזיקוק. מפעלי החברה שוכנים במפרץ חיפה, על שטח של כ-390 דונם הממוקם מדרום-מזרח למתקני בתי הזיקוק, ובצמוד להם.
"כרמל אולפינים" נוסדה בשנת 1991 על ידי מיזוג של מתקנים ונכסים שהיו בבעלות נפרדת של בתי הזיקוק מצד אחד והמפעלים הפטרוכימיים מצד שני.
"כרמל אולפינים" מייצרת במפעלה, באופן בלעדי בישראל, את הפולימרים פוליאתילן בצפיפות נמוכה ופוליפרופילן, וכן את המונומרים אתילן ופרופילן המהווים את חומרי הגלם למוצרים הסופיים. במפעליה של החברה מתקן פיצוח לייצור אתילן ופרופילן מנפטא, וכן מתקנים לייצור פוליאתילן ופוליפרופילן. חומרי הגלם העיקריים בתהליך ייצור המונומרים הם נפטא וגפ"מ - גז פחמימני מעובה, הנרכשים בעיקר מבתי הזיקוק השכנים, אך גם מבתי הזיקוק באשדוד.
לחברה כושר ייצור של 165,000 טון פוליאתילן ו-450,000 טון פוליפרופילן, ומוצריה נצרכים על ידי תעשיית הפלסטיקה המקומית (כ-40%) כשיתרת התוצרת מיוצאת לאירופה. בשנת 2007 הסתכמו מכירות החברה בכ-682 מיליון דולר, ורווחיה הסתכמו בכ-32 מיליון דולר.
תוצאותיה העסקיות של החברה מושפעות בעיקר מהמרווח בין מחירי המוצרים המוגמרים לאלה של חומרי הגלם. הן מוצרי החברה והן חומרי הגלם הם בגדר קומודיטיז, דהיינו לשתי קבוצות המוצרים קיימים מחירים בינלאומיים המצוטטים מדי יום. מחירי המוצרים המוגמרים מושפעים מגלי הצמיחה העולמיים ומרמת ההיצע של מפעלים בתחום, כך שבעקבות עלייה בביקושים עולמיים למוצרי פלסטיק ועליית מחיריהם עולה הנטייה להקמת מפעלים חדשים, ועמה גדל ההיצע, המביא לירידת מחירים. לפיכך, מתאפיינות התוצאות בתנודתיות ובמחזוריות בת כעשר שנים.
ביוני 2008 נחתם הסכם בין בתי הזיקוק חיפה לבין המפעלים הפטרוכימיים, לפיו יועברו לבז"ן כל מניות החברה, בתמורה להקצאת 20.53% ממניות בתי הזיקוק למפעלים הפטרוכימיים. הסכם זה היה אמור להיכנס לתוקף עד ליום 31 בדצמבר 2008, אולם ביצועו נדחה לשלהי 2009.
המשרד להגנת הסביבה הגיש כתבי אישום נגד המפעלים גדיב (שעוסקת בתעשיות פטרוכימיה), כרמל אולפינים (שפועלת בייצור חומרי גלם לתעשיית הפלסטיקה והכימיה), ובתי זיקוק לנפט המזקקים נפט ליצוא ועבור התעשייה המקומית, כולם בבעלות בזן. לטענת המשרד להגנת הסביבה, שלוש החברות מואשמות שבין השנים 2013-2010 הן גרמו לכאורה לזיהום אוויר חמור והתעלמו מהתראות ודרישות המשרד לטפל בזיהום ולסלק את החומרים המסוכנים.
לאתר החברה
המגתריום (שם מדעי: Megatherium) הוא סוג נכחד של עצלן קרקע בגודל של פיל קטן. הוא היה נפוץ במרכז ודרום אמריקה בעידן הפליסטוקן וייתכן שגם בתחילת ההולוקן. שמו של המגתריום (meg-AH-theer-EE-um) נגזר מהמילה היוונית מגה (μέγας) שפירושה ענק, ותריום (θηρίον) - בהמה. בצירוף: בהמה ענקית.
טווח זמן משוער: 2 מיליון שנים-10,000 שנה לפני זמננו. זמן ההכחדה המדויק נתון בוויכוח. יש עדויות משכנעות לנוכחות המגתריום בדרום אמריקה לפני כ-10,500 שנים, ותאריכי פחמן-14 מאתר אחד בארגנטינה הנעים בין 10,600 - 7,800 שנים לפני זמננו. בשל כך ניתן להעריך שהיצור חי גם בהולוקן הקדום.
המגתריום היה אחד מקבוצה של יונקי יבשה ענקיים (מגפאונה) שידועים לנו כיום. הוא שקל עד 4 טונות וגובהו היה עד 6 מטרים (מהראש לזנב) הוא העצלן הגדול ביותר הידוע כיום, גדול כפיל של ימינו. ידוע לנו שלפעמים גודלו היה עולה על גודלם של כמה זנים של ממותות. קבוצה זו ידועה בעיקר בגלל המינים הגדולים שבה, ולכן משויכים למגה פאונה (קבוצה של יונקי ענק שחיו בעיקר בעידן הפלייסטוקן וכללה גם מסטודון, ממותות ופרצרטריום (Paraceratherium).
היה למגתריום שלד חזק עם חגורת אגן ירכיים גדולה וזנב שרירי ורחב. הגודל העצום שלו אפשר לו לאכול מגבהים לעומת אוכלי עשב אחרים בני זמננו. כדי לאכול הוא היה נעמד על רגליו האחוריות החזקות והשתמש בזנבו כחצובה בצורה זו. המגתריום היה יכול לתמוך במשקלו המאסיבי.
המגתריום היה כנראה אומניבור (אוכל כל) והיה מסוגל לאכול לטאות קטנות וחרקים, אך עיקר תזונתו מתבססת על עלים וקליפות עצים אותן הוא תולש בעזרת ציפורניו. כדי להשיג מזון נעזר המגתריום בשימוש בטפרים מעוקלים על הרגליים הקדמיות הארוכות שלו כדי להשיג את הענף עם העלים הבשרניים יותר. עצלן זה כמו דוב הנמלים המודרני היה הולך על צידי רגליו כי טפריו מנעו ממנו להניח את כפות רגליו על הקרקע בצורה שטוחה. למרות שזה התחיל את דרכו כהולך על ארבע רגליים צורת שלדו והניתוח הביוכימי שלו מעידים כי הוא יכל ללכת על 2 רגליים.
חלק מהמומחים מאמינים שבלסת של המגתריום שכנה לשון עצומה שהוא השתמש בה כדי להביא את העליים הבשרניים, בדומה לעצלן המודרני. מומחים אחרים מציעים שחלק ממאפייניו של המגתריום התמזגו ביחד - מה שאומר שקיבולת הלשון שלו מוגבלת ולא ארוכה.
מגתריום בבסיסי נתונים ביולוגיים:
מגתריום באתר Freebase
מגתריום באתר האנציקלופדיה של החיים (Encyclopedia of Life)
מגתריום באתר GBIF
איי פאראסל, הנקראים בסינית איי סישָה (Xīshā בפין-יין, 西沙群岛 בסינית או איי חואנג-סה בווייטנאמית), הם קבוצה של מעל 30 איים בים סין הדרומי שנמצאים תחת ריבונותה של הרפובליקה העממית של סין, למרות שגם טאיוואן ווייטנאם טוענות לבעלות עליהם.
האיים היו נתונים תחת עימותים צבאיים בין צבאות סין ווייטנאם, אך ב-1974 הצליחה סין לבסס את שלטונה על האיים.
ניהול האי נמצא תחת אחריותו של הממשל של מחוז האינאן שבדרום סין. הממשל בהאינאן הקים ביולי 2012 את העיר סאנשה, שתחום שיפוטה כולל את קבוצת האיים, על מנת לחזק את הטענה הסינית לבעלות על האיים.
איי פאראסל ייפתחו בקרוב למטיילים, באתר הרדיו הבינלאומי של סין בעברית
ג'ורג' איניס (באנגלית: George Innes; נולד ב-8 במרץ 1938) הוא שחקן אנגלי.
איניס נולד בוופינג, שכונה במזרח לונדון. הוא התחיל את הקריירה שלו בהופעות בתיאטרון המלכותי הלאומי בהנהלתו של לורנס אוליבייה. לפני כן למד בטוינבי הול ובשיעורי ערב באקדמיה למוזיקה ולאמנויות הדרמה של לונדון (LAMDA), שם זכה בפרס "גביע שייקספיר" על הצטיינות.
בתיאטרון הופיע איניס במחזה "The Dream of Peter Mann" מאת ברנרד קופס ובבימויו של פרנק דונלופ בפסטיבל אדינבורו, ובסיור הופעות בבריטניה. בשנה האחרונה של הלימודים למד בבית הספר למשחק "בריסטול אולד ויק". הוא עבד שוב עם דונלופ במחזה "The Pantomime" בתיאטרון "בריסטול אולד ויק" ואחר כך בעונת התיאטרון בנוטינגהאם פלייהאוס עם דונלופ ועם ג'ון נוויל 
עוד הופיע איניס בהפקות של להקת הרויאל קורט במחזה "Chips with Everything" שהועלה בתיאטראות וסט אנד ובברודוויי. הוא שיחק במחזה "אותלו" עם פרנק פינלי בתפקיד יאגו בתיאטרון הלאומי בצ'יצ'סטר ובתיאטרון אולד ויק. באותה תקופה השתתף גם במחזות "Dutch Courtesan", "אמא קוראז'", "Hobson's Choice" ו-"The Master Builder". בתיאטרון הלאומי הופיע איניס במחזה "Jumpers" מאת טום סטופארד בבימויו של פיטר רוג'רס, "Bedroom Farce" שביים פיטר הול והוצג גם בווסט אנד, ובמחזה "The Vortex" בתיאטרון המנסון בלוס אנג'לס. בשנים 1993 ו-1994 שיחק במחזה "קול קטן" עם להקת התיאטרון סטפנוולף , בבימויו של סיימון קרטיס בשיקגו. כשחזר ללונדון שיחק בתיאטרון סאות'וורק פלייהאוס במחזות "רוסמרהולם" (1997) וב-"Riders to the Sea" (ב-2005).
בשנת 2009 הופיע איניס באוף-ברודוויי במחזה "The Lodger" בתיאטרון וורקשופ בבימויו של האריס יולין. שם הוא יצר את מופע היחיד שלו בשם "Tribute" שהתבסס על המחזה "Ages of Man"  מאת סר ג'ון גילגוד. הוא גם הופיע במועדון התיאטרון "The Players" בעיר ניו יורק. באוגוסט 2009 הועלה המופע בפסטיבל הפרינג' באדינבורו וזכה לביקורות מצוינות. במרץ 2010 הופיע בתוכניתו "Tribute" בתיאטרון ברונ'ס קורט פאב בלונדון.
הסרטים שבהם הופיע איניס כוללים את "בילי בדאי" (1963, בבימויו של ג'ון שלזינגר), "Charlie Bubbles" (מ-1967, בבימויו של אלברט פיני), "Before Winter Comes" (מ-1969 שביים ג'. לי תומפסון), "הג'וב האיטלקי" (1969, בבימויו של פיטר קולינסון), "The Last Valley" (מ-1971 בבימויו של ג'יימס קלאוול), "אדי הבלש" (1972, בבימויו של סטיבן פרירס), "האפיפיורית יוהנה" (1972, בבימויו של מייקל אנדרסון), "יהלומים נוצצים בלונדון" (1974, בבימויו של ג'רום קורטלנד), "גשר אחד רחוק מדי" (1977, בבימויו של ריצ'רד אטנבורו), "סוויני 2" (מ-1978 בבימויו של טום קלג), "מגע המדוזה" (1978, בבימויו ג'ק גולד), "The Odd Job" (מ-1978, בבימויו של פיטר מדאק), "קואדרופניה" (1979, בבימויו של פרנק רודם), "בין שתי ערים" (1980, בבימויו של ג'ים גודרד", "שוגון" (1980, בבימויו של ג'רי לונדון), "Goliath Awaits" (מ-1981, בבימויו של קווין קונור), "אייבנהו" (1982, בבימויו של דאגלס קמפילד), "Ordeal by Innocence" (מ-1985, בבימויו של דזמונד דייוויס) ו-"Morons from Outer Space" (מ-1985 בבימויו של מייק הודג'ס).
בשנות האלפיים שיחק איניס בסרטים "זירה עוינת" (2000, ביים ג'ון אירווין), "ניקולס ניקלבי" (2001, ביים סטיבן ויטאקר), "סיבוב אחרון" (2001, ביים פרד סקפיסי), "אדון ומפקד: הצד הרחוק של העולם" (2003, ביים פיטר ויר), "דברים שצריך לעשות לפני גיל 30" (מ-2005, ביים סיימון שור), "אבק כוכבים" (2007, ביים מתיו ווהן), ובסרט "אליזבת: תור הזהב" (2007, ביים שקאר קאפור).
על תפקידיו בטלוויזיה היה איניס מועמד פעמיים לפרס אמי. הוא השתתף בתוכניות שונות בטלוויזיה הבריטית וגם האמריקאית. איניס גילם את המשרת אלפרד בסדרה "על אדונים ומשרתים", ג'מבו בעונה הראשונה של הסדרה "Budgie", וילקינס בסדרה "Danger UXB". עוד שיחק בסדרה "אני, קלאודיוס", בסיטקום "החיים הטובים", בסדרת הדרמה "רמפול", בסדרת ההרפתקאות "Q.E.D.", במיני-סדרה "מצדה", בסדרה המשטרתית "בלוז לכחולי המדים", בסדרה "מגנום" וב"קגני ולייסי", בסדרה הקומית "מ.א.ש", בפרק "Mouse in the Corner" מ"סיפורי המסתורין של רות רנדל", בעיבוד לרומן "אדם ביד", במיני-סדרה "Seekers", בפרק "הרצח באיי הקריביים" על פי ספר מאת אגאתה כריסטי, במיני-סדרה "Noble House", בפרק "Who Killed Cock Robin" בסדרה "רציחות במידסומר", בדרמת הפשע "The Brief", בסיטקום "Get Some In!" ובסיטקום "Open All Hours" וכן בקומדיה "ניוהארט" בכיכובו של בוב ניוהארט.
 ג'ורג' איניס, במסד הנתונים הקולנועיים IMDb (באנגלית)
בקסטריט בויז (באנגלית: Backstreet Boys) היא להקת בנים אמריקנית. הלהקה הוקמה על ידי לו פרלמן בפלורידה בשנת 1993, נחשבת ללהקת הבנים המצליחה ביותר בהיסטוריה ולאחת הלהקות המצליחות ביותר בכל הזמנים - עם מכירות של מעל 140 מיליון אלבומים בכל העולם, מתוכם כ-42 מיליון אלבומים בארצות הברית. הלהקה קיבלה כוכב בשדרות הוליווד ב-2013.
היזם האמריקני לו פרלמן, שהשכיר מטוסי סילון ללהקת ניו קידז און דה בלוק, התרשם מהצלחתה משנות ה-80 והחליט להקים להקת בנים חדשה. באודישנים שנערכו בעיר אורלנדו שבפלורידה בשנים 1992 ו-1993, נבחרו ניק קרטר, האווי דורו, אלכסנדר מקלין, קווין ריצ'רדסון ובן דודו בריאן ליטרל, המבוגר בהם בן 21. הופעתם הראשונה נערכה ב-8 במאי 1993 בפארק עולם המים שבאורלנדו. לאחר מספר הופעות מינה פרלמן את ג'וני רייט למנהל הלהקה. חוזה ההקלטות הראשון של הלהקה נחתם בחברת התקליטים העצמאית ג'ייב (Jive) בפברואר 1994, בעקבות הופעה בעיר קליבלנד שבאוהיו.
ביוני 1994 הקליטה הלהקה סינגל ראשון בשם "We've Got It Goin' On", שנכתב והופק על ידי דניס פופ. הסינגל זכה להצלחה רבה בגרמניה ובאירופה, ולהצלחה מוגבלת בארצות הברית.
בשנת 1995 הוקלט אלבום הבכורה של הלהקה, "Backstreet Boys", שזכה להצלחה במדינות רבות והוביל לסיבובי הופעות. בשנת 1996 מכרה הלהקה אלבום פלטינה ראשון בגרמניה (חצי מיליון עותקים), וערכה סיבוב הופעות באסיה ובקנדה.
באוגוסט 1997 חזרה הלהקה לאורלנדו והוציאה את האלבום "Backstreet's back", שרוב שיריו הצליחו מאוד בארצות הברית. בין להיטי האלבום היו השירים Everybody (Backstreet's Back)"" ו-"All I Have To Give". האלבום הגיע לתואר פלטינה 14 פעמים בארצות הברית, כלומר, מכר שם 14 מיליון עותקים. ברחבי העולם מכר כ-28 מיליון עותקים.
ב-18 במאי 1999, הוציאה הלהקה אלבום שלישי, "Millennium", שמכר יותר ממיליון עותקים בשבוע הראשון ליציאתו. האלבום הגיע למקומות הראשונים באירופה, קנדה, הונג-קונג, אינדונזיה, הודו, מקסיקו ובמדינות נוספות רבות. הוא מכר כ-40 מיליון עותקים ברחבי העולם ונחשב לאחד האלבומים המצליחים בהיסטוריה. האלבום זיכה את הבויז ל-5 מועמדויות לגראמי ונכנס למקום הראשון של רשימת Billboard 200. ארבעה סינגלים יצאו מהאלבום: "אני רוצה את זה ככה", "גדול מחיים", "הראה לי את המשמעות של להיות בודד", ו"האחד". האלבום הפך לאלבום הנמכר ביותר בשנת 1999 בארצות הברית. בנוסף, הוא מחזיק בשיא המספר הרב ביותר של משלוחים בשנה אחת, כ-11,000,000 משלוחים. מילניום נשאר במצעד בילבורד במשך 93 שבועות, ונכון לסוף דצמבר 2008, עומד כאלבום הרביעי הנמכר ביותר בארצות הברית של עידן סאונדסקאן.
בנובמבר 2000 יצא האלבום "Black And Blue" וזכה להצלחה בינלאומית. האלבום עצמו רשם את המכירות הבינלאומיות הטובות ביותר לאלבום בהיסטוריה על ידי מכירה של מעל 5 מיליון עותקים בשבוע הראשון לשחרורו. בארצות הברית נמכרו 1,600,000 דיסקים בשבוע הראשון מה שהופך את ה-"בקסטריט בויז" לאמנים הראשונים מאז הביטלס שהגיעו לכזאת כמות מכירות בשבוע הראשון ליציאת האלבום. הסינגלים ששוחררו מהאלבום: "Shape of My Heart", "More than That", "The Call". סיבוב ההופעות לקידום האלבום גרף הצלחה מסחררת, כאשר נמכרו יותר מ-750,000 כרטיסים בצפון אמריקה בפחות משעה. בתוך הלהקה החלו להיווצר סדקים, לאחר שאיי. ג'יי. מקלין התאשפז באוגוסט 2001 במכון גמילה לטיפול בהתמכרותו לאלכוהול ובדיכאון שפקד אותו. הוא השתחרר מן המכון בחזרה לזרועות הלהקה התומכת.
ב-2004, חזרה הלהקה להופיע כדי לקדם את חזרתם לסצנת המוזיקה. בספטמבר אותה שנה, יצאה הלהקה לסיבוב הופעות במזרח הרחוק. בעקבות הצלחתו, יצאה הלהקה לסיבוב הופעות נוסף במקסיקו.
ב-2005 חזרה הלהקה לפעילות לאחר הפסקה של 3 שנים. ב-28 במרץ היא הוציאה את הסינגל "Incomplete", הראשון מתוך האלבום "Never Gone". האלבום מכר 291,000 בשבוע הראשון לצאתו בארצות הברית ונכנס למקום ה-3 במצעד.
ב-23 ביוני 2006, בסופו של סיבוב ההופעות העולמי של הלהקה לאלבומם Never gone, שאחריו היו אמורים להיכנס לאולפן על מנת להתחיל לעבוד על אלבומם השישי, הודיע קווין ריצ'רדסון שהוא פורש מהלהקה לאחר 13 שנות פעילות, משום שהוא רוצה להמשיך לתחומים אחרים, ולהקים משפחה. הוא איחל להם בהצלחה בהמשך דרכם, ולהמשיך לעשות מוזיקה טובה. הפרידה הייתה ידידותית, הלהקה אמרה כי קווין תמיד ישאר חלק מהקבוצה והדלת תמיד תהיה פתוחה בפניו אם ירצה לחזור.
ב-30 באוקטובר 2007 יצא אלבום האולפן השישי של הלהקה, "Unbreakable". האלבום מכר כ-81,000 עותקים בשבוע הראשון בארצות הברית ונכנס למקום ה-7 במצעד האלבומים של בילובורד. ביפן האלבום כבר הגיע לתואר פלטינה עם מכירות של 250,000 עותקים. האלבום שהה חודש במקום ה1 ביפן. בשבוע ה-4 לצאתו מכר האלבום כ-500,000 עותקים.
"This Is Us" הוא שם אלבום האולפן השביעי של הלהקה, אלבומם השני מאז הפכו מלהקה המונה חמישה חברים לארבעה, עקב עזיבתו של קווין ריצ'רדסון את הלהקה ביוני 2006. האלבום יצא ב-30 בספטמבר 2009 ביפן על ידי חברת התקליטים Sony Music Japan, ב-5 באוקטובר בבריטניה על ידי RCA וב-6 באוקטובר בארצות הברית על ידי חברת התקליטים Jive Records. באלבום זה הלהקה שיתפה פעולה עם מפיקם הקודם מקס מרטין, שהיה אחראי על הלהיט "I Want It That Way", בניסיון ליצור אלבום מצוין, מאז אלבומם Millennium משנת 1999 שהיה לאלבום להיט ברחבי עולם. הלהקה עבדה עם הרבה אומנים ומפיקים ידועים על האלבום, כמו: ראיין טדר הסולן של להקת ואן ריפאבליק, ני-יו, Brian Kennedy, Pitbull, Claude Kelly, T-Pain, ועוד רבים אחרים. בנוסף, הבקסטריט בויז עבדו עם המפיק עטור הפרסים וכותב השירים RedOne, שאחראי על הלהיטים "Just Dance" ו-"Poker Face" של ליידי גאגא. הוא גם הפיק את הסינגל המוביל של האלבום "Straight Through My Heart". האלבום זכה להצלחה רבה והחזיר את הלהקה למסלול.
(2009-2011) - הלהקה המשיכה להופיע ביחד קווין, איי גי, האווי, ניק ובריאן בהופעות גדולות כדי לכבוש מחדש את לב המעריצים. הלהקה הופיעה בהרבה תוכניות אירוח ידועות כמו אופרה, גיי לנו, צ'לסי הלילה ועוד.
ב-2011 הבקסטריט בויז עשו פרויקט ביחד עם להקת הבנים הישנה ניו קידס און דה בלוק שנקרא NKOTBSB, הלהקות הופיעו ביחד לתקופה והוציאו 2 שירים משותפים "אל תכבי את האורות" ו-"הכל בראש שלי", ביחד משכו קהל רב.
במהלך הופעה בלונדון ב-29 באפריל 2012, הקבוצה הודיעה סופית כי קווין ריצ'רדסון חוזר ללהקה לאחר 6 שנים מאז עזיבתו, ומצטרף אליהם באופן קבוע. הם יחזרו במשותף ללונדון בחודש יולי 2012 כדי להקליט אלבום חדש. הקהל התרגש מהחדשות המשמחות וכך גם התקשורת.
ב-30 ביולי 2013 יצא האלבום "In a world like this".
במאי 2014 פירסמה הלהקה כי תגיע להופיע בישראל ביולי של אותה שנה, בשל הביקוש הרב לכרטיסים נקבעו שלוש הופעות בשלושה ימים רצופים. בעקבות מבצע צוק איתן בוטלו ביולי ההופעות והן התקיימו לבסוף באמפי רעננה במאי 2015.
הבקסטריט בויז הופיעו בתוכניות סאטרדיי נייט לייב, סברינה המכשפה הצעירה, רחוב סומסום, כדמויות מצוירות בסדרת הילדים ארתור, ועוד.
Backstreet Boys
Backstreet Boys - יצא לראשונה ב-6 במאי 1996 באירופה. סך מכירות: 11 מיליון.
Backstreet Boys - יצא ב-12 באוגוסט 1997 בארצות הברית. סך מכירות: 30 מיליון.
Backstreet's Back - יצא ב-30 באוגוסט 1997. סך מכירות: 25 מיליון.
Millennium - יצא ב-18 במאי 1999. סך מכירות: 34 מיליון.
Black & Blue - יצא ב-21 בנובמבר 2000. סך מכירות: 24 מיליון.
Never Gone - יצא ב-14 ביוני 2005. סך מכירות: 10 מיליון +
Unbreakable - יצא ב-30 באוקטובר 2007. סך מכירות: 1.5 מיליון +
This Is Us - יצא ב-30 בספטמבר 2009. סך מכירות: 0.5 מיליון +
In A World Like This - יצא ב-30 ביולי 2013.
A Night Out With The Backstreet Boys (Live In Germany) - אלבום לייב, יצא ב-1998.
The Hits: Chapter One - אוסף להיטים, יצא ב-30 באוקטובר 2001. סך מכירות: 6 מיליון +
ב-5.6- 2015 עומד לצאת אלבום חדש בשם tima out
 אתר האינטרנט הרשמי של בקסטריט בויז
Backstreet Boys, ברשת החברתית MySpace (באנגלית)
Backstreet Boys, באתר MOOMA
מיכל ישראלי‏, "In A World Like This" של הבקסטריט בויז: אלבום בינוני משנות ה-90, באתר וואלה! NEWS‏, 16 באוגוסט 2013
הבקסטריט בויז במוסיכיפדיה של רדיו מוסיכיף. 18 ביוני 2014
עמית קוטלר, בקסטריט בויז בהופעה: התבגרו יפה החבר'ה, באתר ynet, 19 במאי 2015
כריסטין ארון (בצרפתית: Christine Arron; נולדה ב-13 בספטמבר 1973) היא אתלטית צרפתייה. היא אלופת עולם, אלופת אירופה, שיאנית אירופה הנוכחית בריצה היוקרתית ל-100 מטר ובעלת מדליית ארד אולימפית. מדורגת שישית בכל הזמנים בריצת 100 מטר (10.73 שניות).
ארון נולדה בגואדלופ. ב-1990 החלה להתאמן בהדרכת המאמן פרננד אורטביסה. בשנת 1997 החלה להתאמן אצל סטפן דיאגנה, אלוף העולם בריצת 400 מטר משוכות.
באליפות העולם באתלטיקה שנערכה באתונה, יוון בשנת 1997 זכתה ארון במדליית ארד בריצת שליחות 4x100 מטר בשיא צרפת חדש של 42.21 שניות, אחרי ארצות הברית שקבעה שיא אמריקאי ותחרות חדש של 41.47 שניות, וג'מייקה (42.10 שניות). בנוסף, היא סיימה במקום רביעי בריצת 100 מטר בתוצאה של 11.05 שניות, 2 מאיות השנייה איטי ממדליית ארד.
באליפות אירופה באתלטיקה שנערכה בבודפשט, הונגריה בשנת 1998 זכתה ארון בשתי מדליות זהב. בריצה ל-100 מטר בשיא אירופה חדש של 10.73 שניות ובריצת שליחות 4x100 מטר 42.59 שניות. אותה שנה היא זכתה בתואר האתלטית האירופאית של השנה.
באליפות העולם באתלטיקה שנערכה בסביליה, ספרד בשנת 1999 זכתה ארון במדליית כסף בריצת שליחות 4x100 מטר בשיא צרפת חדש של 42.06 שניות, אחרי בהאמה (41.92 שניות) ולפני ג'מייקה (42.15 שניות). בנוסף, היא סיימה במקום שישי בריצת 100 מטר בתוצאה של 10.97 שניות.
באולימפיאדת סידני (2000) סיימה ארון במקום רביעי בריצת שליחות 4x100 מטר בתוצאה של 42.42 שניות ובמקום 14 בריצת 100 מטר בתוצאה של 11.42 שניות.
ארון לא השתתפה באליפות העולם באתלטיקה שנערכה באדמונטון, קנדה בשנת 2001 עקב פציעה.
באליפות העולם באתלטיקה שנערכה בפריז, צרפת בשנת 2003 זכתה ארון במדליית זהב בריצת שליחות 4x100 מטר בשיא צרפת חדש של 41.78 שניות, לפני ארצות הברית (41.83 שניות) ורוסיה (42.66 שניות). לאחר מספר שנים נפסלה ארצות הברית בשל שימוש בסמים של מריון ג'ונס ומדליית הכסף הועברה לרוסיה ומדליית הארד לאוקראינה (43.07 שניות). בנוסף, היא סיימה במקום חמישי בריצת 100 מטר בתוצאה של 11.06 שניות, בשלב חצי הגמר היא עלתה מהמקום הראשון בתוצאה של 11.01 שניות.
באולימפיאדת אתונה (2004) זכתה ארון במדליית ארד בריצת שליחות 4X100 בתוצאה של 42.54 שניות, אחרי ג'מייקה 41.73 שניות ורוסיה 42.27 שניות. בנוסף, היא סיימה במקום 11 בריצת 100 מטר בתוצאה של 11.21 שניות ובמקום 14 בריצת 200 מטר בתוצאה של 23.05 שניות, בשלב המוקדמות היא קבעה תוצאה של 22.77 שניות.
באליפות העולם באתלטיקה שנערכה בהלסינקי, פינלנד בשנת 2005 זכתה ארון בשתי מדליות ארד, בריצת 100 מטר בתוצאה של 10.98 שניות, אחרי לורין ויליאמס מארצות הברית (10.93 שניות) וורוניקה קמפבל מג'מייקה (10.95 שניות) ובריצת 200 מטר בתוצאה של 22.31 שניות אחרי אליסון פליקס (22.16 שניות) וראשל בון-סמית (22.31 שניות) שתיהן מארצות הברית. בנוסף, היא סיימה במקום רביעי בריצת שילחות 4x100 מטר בתוצאה של 42.85 שניות.
באליפות העולם באתלטיקה שנערכה באוסקה, יפן בשנת 2007 סיימה ארון במקום שביעי בריצת 100 מטר בתוצאה של 11.12 שניות.
באולימפיאדת בייג'ינג (2008) סיימה ארון במקום 17 בריצת 100 מטר בתוצאה של 11.36 שניות.
באליפות אירופה באתלטיקה שנערכה בברצלונה, ספרד בשנת 2010 זכתה ארון במדליית כסף בריצת שליחות 4x100 מטר בתוצאה של 42.45 שניות, אחרי אוקראינה (42.29 שניות) ולפני פולין (42.68 שניות). בנוסף, היא סיימה במקום 8 בריצת 100 מטר בתוצאה של 11.37 שניות.
פרופיל של כריסטין ארון
אדגר "השלו" (Edgar the Peaceful, ‏943 או 944 - 8 ביולי 975) היה מלך אנגליה משנת 959 ועד מותו. היה בנו הצעיר של המלך אדמונד הראשון.
כינויו "השליו" אינו מתאר בהכרח את אופיו או את מעשיו של אדגר כדי להשיג את השלטון. בשנת 958 הוא כבש את ממלכת נורת'מבריה וממלכת מרסיה מידי אחיו הגדול אדווי. בעקבות הכיבוש אספת אצילים הכריזה עליו כמלך האזורים שמצפון לתמזה.
תקופת שלטונו מאופיינת כתקופת שלום ואחדות בממלכת אנגליה. הוא פעל לצמצם את המתיחויות בין החצרות השונות כך שבתום כהונתו לא חזרה אנגליה לנסיכויות שהתקיימו בתקופת אדרד דודו.
עם מותו של אדווי, החזיר אדגר את האב דאנסטן מגלותו ומינה אותו לבישוף של וורססטר. דאנסטן, היה לדמות משמעותית בהכלת ויישום תקנון בנדיקטוס על המנזרים ברחבי אנגליה בתקופת מלכותו של אדגר. אדגר המשיך וקידם את דאנסטן לבישוף של לונדון ולבסוף לתפקיד הארכיבישוף מקנטרברי.
טקס ההכתרה הרשמי של אדגר נערך בשנת 973. הוא הומלך יחד עם אשתו, אלפת'ירת'. הייתה זו הפעם הראשונה שאשת המלך מוכתרת עמו. הטקס נערך כדי להציג את הצלחותיו הדיפלומטיות של אדגר ולאשר את שלטונו. הטקס, שנערך על ידי דנסטן ותועד בפואמה בדברי הימים האנגלו-סקסונים, מהווה את הבסיס לטקס ההכתרה הנוכחי של משפחת המלוכה בבריטניה.
משמעותו הסמלית של הטקס הייתה עצומה. שאר מלכי בריטניה הגיעו לצ'סטר אחרי הטקס והצהירו על נאמנותם לאדגר. שישה ממלכי בריטניה וביניהם מלך סקוטלנד ומלך סטראת'קלייד נשבעו אמונים למלך והבטיחו לשרת כחייליו בים וביבשה. כתבים מאוחרים יותר מזכירים שמונה מלכים, ומרחיבים את כנף שליטתו של אדגר עד לנהר די בויילס.
אדגר השליו מת ב-8 ביולי 975 בוינצ'סטר ונקבר במנזר גלסטונברי. אדגר השאיר אחריו שני בנים - אדוארד ואתלרד ובת - אדית. אדוארד בנו הבכור ירש את הכתר. אדית הייתה לנזירה בווילטון יחד עם אמה, וולפרית'.
מאז מותו של אדגר ועד לכיבוש הנורמני של אנגליה, לא הייתה הכתרה של מלך שלא עורערה. מותו של אדגר סימן את תחילת שקיעתה של אנגליה האנגלו-סקסית.
Scragg, Donald (ed.). Edgar, King of the English, 959–975: New Interpretations. Publications of the Manchester Centre for Anglo-Saxon Studies. Manchester: Boydell Press, 2008. ISBN 1843833999. Contents (external link).
Williams, Ann. "Edgar (943/4–975)." Oxford Dictionary of National Biography. Oxford University Press, 2004.
Keynes, Simon. "England, c. 900–1016." In The New Cambridge Medieval History III. c.900–c.1024, ed. Timothy Reuter. Cambridge: Cambridge University Press, 1999. 456-84.
Medieval Sourcebook: Anglo-Saxon Dooms: laws of King Edgar, a fragment
Edgar of England At Find A Grave
Oxford Dictionary of National Biography entry
ד'תקט"ז (4516) היא שנה עברית אשר החלה ביום א' בתשרי, אור ל-11 בספטמבר 755 (לפי הלוח היוליאני, שהיה נהוג אז), והסתיימה ביום כ"ט באלול, 29 באוגוסט 756. שנה מסוג הכז, איננה מעוברת, ואורכה 354 ימים. זו שנה ראשונה לשמיטה.
להלן לוח שנה עברי - יוליאני. בכל משבצת יומית - אות אחת או זוג אותיות לציון היום בחודש העברי, ומספר לציון היום בחודש היוליאני.
 ערך מורחב – שנת הכז
שנה מסוג הכז, ובה 354 ימים.
שנה "פשוטה": שאיננה מעוברת ובה חודש אדר אחד.
שנה "כסדרה": שבה חשוון בן 29 יום ואילו כסלו בן 30 יום
ג' בתשרי חל בשבת, ולכן צום גדליה נדחה ליום ראשון ד' בתשרי.
י"ז בתמוז חל בשבת, ולכן צום שבעה עשר בתמוז נדחה ליום ראשון י"ח בתמוז
ט' באב חל בשבת, ולכן צום תשעה באב נדחה ליום ראשון י' באב
פִּינְסְק (בבלארוסית: Пінск; ברוסית: Пинск; בפולנית: Pińsk) היא עיר בברסט בבלארוס, דרומית מערבית לבירה מינסק. מבחינה גאוגרפית ממוקמת העיר באזור ביצות מהגדולים באירופה – פולסיה (Polesia), שאותו חוצה נהר פריפיאט. האזור, המוכר כ"ביצות פריפיאט" או "ביצות פינסק", הוא אזור חקלאי פורה. העיר שוכנת על גדות הנהר פריפיאט, הנשפך אל הדנייפר, קרוב לגבולה הדרומי של בלארוס עם אוקראינה, ובה מרכז תעשייתי קטן, המייצר אוניות השטות בנהרות המקומיים.
פינסק נזכרת לראשונה בכתובים משנת 1097 בשם פִּינֶסְק, כעיר השייכת לנסיך קייב, סוויאטופולק מטורוב. שם העיר נגזר משמו של נהר פִּינַה. ההיסטוריה המוקדמת של פינסק כרוכה בהיסטוריה של טורוב. עד לאמצע המאה ה-12 הייתה פינסק מקום מושבם של צאצאי סוויאטופולק, ולאחר הפלישה המונגולית לרוס ב-1239 התיישבה בעיר שושלת מקבילה מזרעו.
נסיכות פינסק הייתה בעלת מיקום אסטרטגי – בין נסיכות נבהרדק ונסיכות גליציה-ווהלין, אשר נלחמו ביניהן על טריטוריות רותניות נוספות. פינסק לא לקחה חלק במאבק זה, על אף שנטתה לצדד בנסיכי נבהרדק – עמדה שניתן ללמוד עליה מן העובדה כי יורש העצר של נבהרדק ונסיך ליטא ואיסוילקאס (Vaišvilkas) בילו זמן-מה בפינסק.
בשנת 1320 נחלה פינסק תבוסה לשליטי נבהרדק, והם סיפחו אותה למדינתם, שנודעה בשם הדוכסות הגדולה של ליטא.
בשנת 1581 זכתה פינסק לזכויות מגדבורג, ולאחר האיחוד הפולני ליטאי בשנת 1569 הייתה לבירת מחוז ברסט.
במהלך גזירות ת"ח-ת"ט ב-1648 נתפסה העיר בידי הקוזאקים בפיקוד אחד מרצ'ין נייבבה, שהרגו כמה עשרות יהודים. יאנוש רדזיוויל כבשה מחדש, והרס רב נגרם במהלך המתקפה.
במלחמת רוסיה-פולין (1654–1667) סבלה העיר רבות מהתקפותיו של צבא מוסקבה בהנהגתו של הנסיך וולקונסקי ובני בריתו הקוזאקים האוקראינים.
בשנת 1706 כבש מלך שוודיה קארל השנים עשר את העיר, ושרף אותה על פרבריה. חרף כל המלחמות שעברה הצליחה העיר להתאושש ולהתפתח, בין היתר הודות לבית דפוס שפעל בעיר בין השנים 1729–1744.
בחלוקה השלישית של פולין (1793) סופחה העיר לאימפריה הרוסית. העיר חזרה להיות חלק מפולין בשנת 1920, לאחר המלחמה הפולנית סובייטית; בתקופה זאת הייתה 60% מאוכלוסיית העיר יהודית. מאוחר יותר, בעקבות הפלישה הנאצית בשנת 1939, סופחה לברית המועצות לפי הסכם ריבנטרופ-מולוטוב. בעת הסיפוח לברית המועצות היוו היהודים רוב מוחלט בקרב תושבי העיר. בין השנים 1941–1944 הייתה העיר תחת הכיבוש הנאצי, ויהודיה הושמדו כמעט לחלוטין.
החל משנת 1991 שייכת העיר פינסק לרפובליקה של בלארוס.
היישוב היהודי בפינסק נזכר עוד מראשית המאה ה-15. הפרבר קרלין היה בסוף המאה ה-18 מקום צמיחתה המרכזי של תנועת החסידות בבלארוס ובליטא, ובו צמחה חסידות קרלין. באפריל 1919 נרצחו 35 יהודים בפינסק על ידי חיילים פולנים במה שנודע כ-הטבח בפינסק. ערב מלחמת העולם השנייה התגוררו בעיר כ-21,000 יהודים, מתוך כ-35,000 תושבים.
כיום מכהן כרב הקהילה היהודית הרב משה פימה, חסיד קרלין, ממוצא אנגלי, במקום פועלת קהילה יהודית הכוללת בית כנסת פעיל, ישיבה גבוהה, פיצריה כשרה, חברה קדישא, בית ספר לבנים, בית ספר לבנות, מקווה, חנות כשרה, משגיח כשרות, שוחט, ארגוני חסד למיניהם וכו'. ב-31 באוגוסט 2007 יצא לראשונה שבועון יהודי בעיר.
בנערותו גר ולמד בעיר חיים ויצמן, נשיא מדינת ישראל הראשון, וכן גולדה מאיר, לימים ראש ממשלת ישראל.
לאחר כיבוש העיר בידי הגרמנים ב-4 ביולי 1941 הטילו אלו גזירות שונות על יהודיה, ובהן חובת ענידת סרט זרוע, החרמת רכוש, חובת תשלום סכומי כופר וחובת ביצוע עבודות כפייה. בסיוע המשטרה הפולנית, הוצאו להורג יהודים מהעיר שהואשמו בקומוניזם.
בין ה-4 ל-7 באוגוסט 1941 רצחו הגרמנים כ-6,300 מיהודי העיר, ובהם שכבת האינטליגנציה של העיר, בכפרים הסמוכים פוזייניצה וקוזליאקוביץ'. היה זה הטבח המאורגן הראשון ביהודי העיר. לאחר מכן, חויבו כ-18,000 יהודי העיר הנותרים בענידת טלאי צהוב ובמסירת דברי ערך לגרמנים.
ב-1 במאי 1942 רוכזו יהודי העיר, כמו גם יהודים נוספים מהסביבה שהובאו אליה, בגטו שהוקם בה, בו סבלו מרעב כבד וממגיפות קטלניות. יהודים שנתפסו מבריחים מזון לגטו, ובהם ילדים רבים, הוצאו להורג, והמזון היחיד שסופק היה לעובדי הכפייה היהודים. ביולי 1942 רצחו הגרמנים כמה עשרות חולים מהגטו שבעיר.
ב-29 באוקטובר 1942 החלה בגטו שבעיר אקציית חיסול, בה נרצחו ביום הראשון בלבד כ-1,200 יהודים בידי שוטרים גרמנים. לאחר מכן, רוכזו יהודי הגטו הנותרים בקבוצות, והובלו לאחר סלקציה לבורות ירי ליד הכפר דוברובוליה. מאות יהודים שניסו להימלט ממקום הריכוז נורו במכונות ירייה. עד סוף אוקטובר סרקו הגרמנים את הגטו שבעיר, ורצחו במקום את כל היהודים שאיתרו במקומות המסתור. בסך הכל נרצחו באקציה זו כ-18,000 יהודים. כמה מאות עובדי כפייה יהודים שעברו סלקציה נרצחו כולם עד ה-23 בדצמבר 1942.
ב. האפמאן (צביון) (רעדאקטאר), טויזנט יאר פינסק: געשיכטע פון דער שטאט, דער יידישער ישוב, אינסטיטוציעס, סאציאלע באוועגונגען, פערזענלעכקייטן, געזעלשאפטלעכע טוער, פינסק איבער דער וועלט, ניו יורק: Combo Press,‏ 1941. ("אלף שנות פינסק") (ביידיש) (ספר יזכור) (500 ע')
אריה דולינקו, כך נחרבו קהילות פינסק וקרלין, תרגם: זאב ליבנה (לרמן), תל אביב: הוצאת אגוד יוצאי פינסק והסביבה, 1946.
זאב רבינוביץ (עורך), פינסק: ספר עדות וזיכרון לקהילת פינסק–קארלין, 3 כרכים, תל אביב – חיפה: ארגון יוצאי פינסק-קארלין במדינת ישראל, תשכ"ז–תשל"ח: (ספר יזכור)
חלק א כרך א: מרדכי נדב, כרך היסטורי: תולדות קהילת פינסק–קארלין: 1506–1880; (464 ע')
חלק א כרך ב: עזריאל שוחט, כרך היסטורי: חלק ב: תולדות קהילת פינסק תרמ"א/1881–תש"א/1941, תשל"ח 1977: (725 ע')
עזריאל שוחט, "תולדות יהודי פינסק בשנים 1881–1941";
וולף זאב רבינוביץ', "שישה דורות של גבירי פינסק וקארלין";
הנ"ל, "חסידות בפינסק וקארלין";
צבי קפלן, "חידושים בהלכה של גדולי פינסק וקארלין";
חלק ב: נחמן תמיר (מירסקי) (עורך), פינסק: ספר עדות, תשכ"ז 1966; (655 ע')
נחום בונה (מוּלאר), "השואה והמרי".
(הספר מכיל תרגום חלקי ליידיש על ידי לייב מורגנטוי (ספוז'ניק), ותרגום חלקי לאנגלית על ידי גיאורג אליאסברג.)
מרדכי נדב, 'פינסק', בתוך: פנקס הקהילות: אנציקלופדיה של קהילות יהודיות, פולין, כרך ה, ווהלין ופולסיה (Volhynia and Polesie), ירושלים: יד ושם, 1990, עמ' 276–299
נחום בונה, 'יהודי פינסק בגיטו – תמונת מצב', ילקוט מורשת 64 (נובמבר 1997),
57–65.
נעמן כהן, על האוטופיה: עלייתה ונפילתה של קבוצת קדושי פינסק , ת"א 2011
ספר יזכור לקהילת פינסק, בספריית העיר ניו יורק
אלן סטפאק, תרגום לאנגלית של רוב חלקי הספר, באתר Yizkor Book Project
אתר קהילת יהודי פינסק (ארגון יוצאי פינסק בישראל)
הדסה קלימן, תולדות קהילת פינסק
יד ישראל - הקהילה היהודית בפינסק (באנגלית)
מרדכי נדב, פינסק, בתוך: פנקס הקהילות: אנציקלופדיה של קהילות יהודיות (ראו לעיל); תרגום לאנגלית: אלן סטפאק (Ellen Stepak) (באנגלית)
תקוה פתל-כנעני, יהודי פינסק לאור תיעוד ארכיוני מהשנים 1939–1943, במאגר המידע בנושא השואה של בית הספר המרכזי להוראת השואה ומט"ח
"גימנסיה תרבות" – מצגת עם תמונות באתר קהילת יהודי פינסק
פינסק, במהדורת 1901–1906 של Jewish Encyclopedia (באנגלית)
פינסק באתר Virtual Guide To Belarus
אתר העיר פינסק
תמונות של פינסק (בפולנית)
איליה ארנבורג, תעודה נאצית על טבח יהודי פינסק, דבר, 6 בפברואר 1944
פינסק (Pińsk), ב"אנציקלופדיה של הגטאות", באתר "יד ושם"
פינסק באתר מרכז מורשת יהדות פולין
אלכימאי הוא אדם שעסק באלכימיה. עיסוק זה התקיים בשלהי העת העתיקה ובימי הביניים, וחלף מן העולם לאחר שהוחלף בכימיה שצמחה ממנו.
בנוסף לניסיון לגלות את סגולותיהם הכמוסות של החומרים השונים, שאפו האלכימאים להשיג שתי מטרות עיקריות:
מציאת הדרך להפיכת מתכות פשוטות וזולות למתכות אצילות ויקרות כמו זהב וכסף.
מציאת תרופה אוניברסלית, שתרפא כל מחלה ותאפשר חיי נצח.
אלכימאים רבים האמינו בקיומה של אבן החכמים, חומר מופלא שיכול לסייע להשגת מטרות אלו.
מטרות אלה של האלכימאים לא הושגו, ולעתים זויפו תוצאות. האלכימאים בתקופה ההלניסטית (שמרכזם היה באלכסנדריה) ניסו לייצר זיופי זהב או להקנות מראה מוזהב למסגי מתכות שונות, למשל על ידי טיפול בנחושת על ידי כספית או סגסוגת ארסן לקבלת גוון זהוב.
המאות ה-14-15 היו "תור הזהב" של האלכימיה המיסטית באירופה. ההתקדמות המעשית בהכנת חומרים ופיתוח שיטות עבודה הייתה איטית, והאלכימאים נטו לכתיבה אלגורית ומיסטית. ג'פרי צ'וסר, הלועג לאלכימאים ומציג אותם כנוכלים בפרק "סיפורו של משרת הכומר" בסיפורי קנטרברי מתאר את הז'רגון האלכימי המעורפל:
הקשר שבין האלכימיה לכישוף ולשרלטנות הביא לירידת ערכה בעיני השלטונות. בשנת 1317 פרסם האפיפיור יוחנן העשרים ושניים צו האוסר על העיסוק באלכימיה.
האלכימאים ערכו ניסויים רבים שתרמו להתפתחות המדע המודרני. האלכימאים פיתחו שיטות מחקר שנשתמרו במידה רבה. חלק נכבד מהידע הנרחב שצברה האלכימיה על תופעות כימיות שונות נשמר בתאוריות הכימיות שהחליפו אותה, גם אם הן חלקו על ההסבר התאורטי שניתן להן. ידע שנצבר על רעלים ותרופות נשתמר גם הוא.
אחת הדמויות הבולטות בין האלכימאים של מצרים הייתה יהודיה שנודעה כמרים היהודיה או מרים העבריה (Maria Hebrae), בת המאה השלישית. לזכותה נזקפות המצאות בתחום המכשור המעבדתי שהבולטת שבהן היא אמבט מרים. כמו כן מייחסים לה את גילוי החומצה המלחית.
המיתוס הידוע ביותר על אלכימאי מוצלח הוא זה של ניקולס פלאמל (בן המאה ה-14) שחמד את סוד הטרנסמוטציה (הפיכת מתכת אחת לאחרת ובפרט לזהב) ממלומד יהודי. פלאמל הצליח להפוך שלוש פעמים חצי ליטרא כספית לכסף טהור ואת הכסף לזהב על ידי אבן אדומה והתעשר עושר רב. דמותו של ניקולס פלמל מוזכרת בסדרת הספרים הארי פוטר.
פיליפוס אאורליוס פרצלסוס (Paracelsus, Philippus Aurelius) היה רופא ואיש מדע שעסק גם באלכימיה. פרצלסוס ייחס למונח אלכימיה כל תהליך שינוי בחומר למטרה חדשה. כך כלל פרצלסוס ב"אלכימיה" גם אפיית לחם, עיבוד ברזל ואת תהליך העיכול. לראשונה לא הייתה הכנת זהב תכליתה של האלכימיה (אם כי פרצלסוס האמין בהיתכנות הטרנסמוטציה) אלא הבנה ושליטה בתהליכי שינוי בחומר. בכך קרב פרצלסוס את האלכימיה לכימיה (שהפכה למדע לכל דבר במאות הבאות). עוד צעד בדרך מהאלכימיה לכימיה עשה פרצלסוס כאשר הכליל לראשונה קבוצות תגובות במקום לתאר כל תגובה כמקרה מיוחד. כך, למשל, הכין סדרות תמיסות של מלחי מתכות שונות.
רשימת אלכימאים בוויקיפדיה האנגלית
זקס או זאקס (בגרמנית: Sachs) הוא שם משפחה גרמני שפירושו "בן ארץ סקסוניה". שם משפחה יהודי מקביל פונטית הוא זק"ש – ראשי תיבות עבריים הנפתחים כ"זרע קודש שמו" (וריאנטים: "זרע קדושים", "זרע קדושים שנשרפו").
מוּוַתַלִיש הראשון היה מלך החתים בתקופת האופל בסוף תקופת הממלכה החתית הקדומה במאה ה-15 לפנה"ס אשר נמשכה כ-100 שנים בלבד והייתה מעין גשר בין האימפריה החתית לממלכה הקדומה.
מעט מאוד ידוע לנו כיום על מוותליש הראשון מפני שהוא לא הותיר אחריו כמעט ממצאים ארכאולוגים. קודמו של מוותליש הראשון היה חוזיאש השני, ויורשו היה תודחליאש הראשון מייסדה של הממלכה החתית החדשה בשנת 1430 לפנה"ס.
החתים, באתר היסטוריית העולם.
מוותליש הראשון, באתר על מלכי החתים
מוזיאון הרצל הוא מוזיאון בירושלים, העוסק בפועלו ובחזונו של בנימין זאב הרצל. המוזיאון נמצא ברחבת הכניסה הראשית אל הר הרצל.
זמן קצר לאחר מותו של הרצל, רכש בנק אנגלו פלשתינה כ-2000 דונם במה שנקרא לימים יער חולדה (וגם יער הרצל) עבור ההנהלה הציונית לצורך הקמת חווה חקלאית ובית גדול למגורי מנהל החווה שהיה אמור לשמש גם כמוזיאון הרצל, אך המוזיאון לא הוקם שם.
רק ב-1960 הוקם מוזיאון הרצל בהר הרצל. במוזיאון המקורי הייתה תצוגה על חייו ופועלו, כולל שיחזור חדר עבודתו בווינה על רהיטיו המקוריים ומסמכים מארכיונו של הרצל, כמו מכתבים שקיבל מאת העסקן הציוני אבא לפין ועוד רבים אחרים. עם השנים הוזנח המוזיאון ונסגר בשנת 2000.
לרגל 100 שנה לפטירתו של הרצל, שופץ ושודרג המוזיאון ונפתח מחדש בשנת 2005 ביוזמת ד"ר דוד בריקסטון. המוזיאון החדש כולל ארבעה מיצגים אורקוליים: אחד על דרכו של הרצל לציונות, השני על פעילותו בפוליטיקה הציונית, השלישי עוסק בחדרו של הרצל והרביעי עוסק בהשוואה בין חזונו של הרצל בספרו אלטנוילנד להישגיה של מדינת ישראל. חדר העבודה המקורי של הרצל משולב אף הוא במוזיאון החדש.
במרכז הרצל נמצא גם מרכז חינוכי ללימודי הציונות על שם ד"ר אריה צימוקי ובצמוד אל המוזיאון נמצא בניין "מדרשת הר הרצל" הנקרא בשם: המרכז החינוכי ע"ש סטלה ואלכסנדר מרגוליס המשמש בתור המרכז הארצי ללימודי נושא הציונות. מוזיאון הרצל שהוקם בסמוך אל בניין מדרשת הר הרצל הסמוך מהווים את: "קמפוס מרכז הרצל" שמוקם במטרה להנציח את פועלו ורעיונו של בנימין זאב הרצל.
מרכז הרצל הוקם ומנוהל על ידי ההסתדרות הציונית העולמית, ארגון שנוסד בידי הרצל עצמו בקונגרס הציוני הראשון, בשיתוף עם ארגונים רבים נוספים.
במוזיאון מתקיימים סיורים מודרכים בהר הרצל בחלקת גדולי האומה, בבית העלמין הצבאי ובאתרים ממלכתיים נוספים. כמו כן המוזיאון מעביר סיורים בירושלים בעקבות ביקורו ההיסטורי של הרצל בעיר בשנת 1889.
אתר מוזיאון הרצל
דוד הכהן, משקמים את מוזיאון הרצל בירושלים, באתר ynet, 24 ביולי 2003
שחזור חדר העבודה של הרצל
כתבה על מרכז הרצל בערוץ 10, באתר youtube
חיסונים נגד כולרה הם חיסונים היעילים במניעת כולרה. היעילות שלהם מגיעה עד 85% בששת החודשים הראשונים, ועד 50-60% בשנה הראשונה. אחרי שנתיים, היעילות יורדת לפחות מ 50% . יתרונות מחיסון של חלק משמעותי מהאוכלוסייה עשויים להועיל בקרב החלק הלא מחוסנים. ארגון הבריאות העולמי ממליץ על השימוש בחיסונים אלו בשילוב עם אמצעים אחרים בקרב הנמצאים בסיכון גבוה. בדרך כלל ממליצים על שתי מנות או שלוש מנות מהצורה האוראלית של החיסון. את החיסון אפשר לקבל גם בצורת זריקות, אך צורה זו זמינה רק בחלק מהאזורים מהעולם. שתי הצורות הזמינות של החיסון: דרך הפה או דרך זריקות, נחשבות כבטוחות בדרך כלל, גם אצל נשים בהיריון ובעלי תפקוד מערכת חיסון ירוד. החיסונים מורשים לשימוש ביותר מ 60 מדינות. כתוצאה מהחיסון עלולים להתרחש כאבי בטן קלים ושלשולים. השימוש בחיסונים אלו במדינות שהכולרה נפוצה בהם מראה יעילות כלכלית. החיסונים הראשונים נגד כולרה פותחו בסוף המאה ה-19. הם היו החיסונים הראשונים שפותחו במעבדות ושומשו במידה נרחבת. הצורה האוראלית של החיסון הוצגה בשנות התשעים של המאה ה-20. הם נמצאים ברשימת התרופות החיוניות של ארגון הבריאות העולמי, שהם התרופות החשובות ביותר הנדרשות במערכת בריאות בסיסית. העלות של חיסון נגד כולרה נעה בין 0.1 עד 4.0 דולר אמריקני.
הצורה האוראלית של החיסונים נגד הכולרה משמשת יותר ויותר ככלי שליטה בהתפרצויות מחלת הכולרה בנוסף להתערבויות המסורתיות בשיפור מערכת הספקת המים הבטוחים, תברואה, שטיפת ידיים ואמצעים אחרים שמטרתם לשפר את ההיגיינה. מאז שדוקוראל ושאנכול קיבלו את הרישוי, נפרסו יותר ממליון מנות אוראליות מהחיסונים האלו בקמפייני כולרה המוניים שונים ברחבי העולם. בנוסף לכך, וייטנאם משלבת חיסונים אוראלים נגד כולרה בתוכנית הבריאות הציבורית שלה, וגם מעל 9 מליון מנות מסופקות דרך חיסון המוני ממוקד או חיסונים בתי ספריים לילדים הנמצאים באזורים אדמניים למחלת הכולרה. החיסון נגד כולרה משומש במידה נרחבת בקרב תרמילאים ואנשים המבקרים במקומות שקיים בהם סיכוי גבוה להידבק בכולרה. יחד עם זאת, ובגלל שהחיסון אינו מספק חסינות במידה של 100% , צריך גם לקחת בחשבון את אמצעי הזהירות הקשורות להיגיינת מזון, במיוחד באזורים בעלי סיכון גבוה לחלות בכולרה. למרות שההגנה אותה מספק החיסון נחשבת כ"בינונית", חסינות העדר יכולה להכפיל את היעילות של החיסון. דוקוראל אושר לילדים בני שנתיים ומעלה, שאנכול אושר לבני שנה ומעלה. מתן חיסון למבוגרים מקנה הגנה נוספת בלתי ישירה לילדים (חסינות עדר). ארגון הבריאות העולמי (WHO) ממליץ על שימוש בחיסון כאמצעי מניעה וגם כאמצעי תגובה, וזה משתקף בהצהרות המפתח שלהם: ארגון הבריאות העולמי ממליץ על שימוש חיסוני הכולרה הקיימים כמשלימים לאמצעי המניעה והשליטה המסורתיים באזורים שבהם המחלה אנדמית וצריך לשקול שימושם גם באזורים הנמצאים תחת סכנת התפרצות המחלה. החיסון לא אמור לשבש מתן התערבויות בריאותיות אחרות בעלות עדיפות גבוהה לשלוט או למנוע התפרצויות כולרה. במקרים של התרפצויות גדולות ממושכות, יכולים לשקול חיסון כתגובה במטרה להגביל את היקף ההתפרצות, ובלבד כאשר התשתית המקומית מאפשרת כך וכבר נערכת בדיקה מעמיקה לנתוני כולרה קודמים וזיהוי אזור יעד מוגדר. הארגון הקים מאגר מידע מסתובב של 2 מליון מנות של OCV. התוכנית היא להגדיל את גודל מאגר זה בשנים הקרובות בתמיכה כלכלית של ברית GAVI.
דוקוראל: בקבוקון של חיסון מומת עם מנה של סודיום ביקרבונט כחיץ. חיסונים אוראליים מספקים הגנה ב 52% מהמקרים בשנה הראשונה העוקבת את החיסון, וב 62% מהמקרים בשנה השנייה. כיום, יש בשימום שני סוגים של חיסון אוראלי: WC-rBS ו BivWC. WC-rBS (המשווק כ"דוקוראל") הוא חיסון מומת חד ערכי המכיל תאים הרוגים שלמים של V. cholerae O1 בתוספת תת-היחידה B של רעלן כולרה רקומבננטי. BivWC (המשווק כ "שאנכול" ו "mORCAVAX") הוא חיסון מומת דו ערכי המכיל תאים הרוגים שלמים של V. cholerae O1 ו V. cholerae O139 . mORCVAX זמין רק בוייטנאם. בחיסון כלולים זני חיידקים משני הסירוטיפים Inaba ו Ogawa, ה El Tor והסירוטיפיים הקלאסיים. הדוקוראל נלקח דרך הפה יחד עם חיץ של ביקרבונט, המגן על האנטיגנים מפני חומצות הקיבה. החיסון עובד בכך שהוא יוצר נוגדנים לפעול נגד רכיבי החיידקים וה CTB. הנוגדנים האנטיבקטיריאלים במעיים מונעים מהחיידקים להתחבר לדופן המעיים, ובכך מונעים התיישבות של V. cholerae O1. הנוגדנים האנטיטוקסינלים שבמעיים מונעים מרעלן הכולרה להיקשר לפני שטח רירית המעיים, ובכך מונעים את תסמיני השלשול הנגרמים מהרעלן.
למרות נדירות שימושיו, חיסוני הכולרה הנזרקים לגוף נחשבים ליעילים לאנשים החיים באזורים בהם הכולרה נפוצה. חיסונים אלה מציעים מידת הגנה מסוימת לתקופה של עד שנתיים אחרי זריקה אחת, ולשלוש עד ארבע שנים עם מגבר שנתי. הם מנמיכים את סיכוי התמותה מכולרה ב 50% בשנה הראשונה שאחרי החיסון.
כולרה
חיסון
ארגון הבריאות העולמי
ארגון הבריאות העולמי WHO, נייר עמדה Weekly epidemiological record, ‏26 במארס 2010 (באנגלית)
רשימת התרופות החיוניות של ארגון הבריאות העולמי WHO Model List of Essential Medicines, ‏אפריל 2013 (באנגלית)
קון-טיקי הוא שמה של רפסודה שחצתה בשנת 1947 את האוקיינוס השקט מפרו לפולינזיה, בניסיון להוכיח כי המסע ניתן היה לביצוע בתקופה הפרה-היסטורית, ובכך לחזק את ההשערה כי איי פולינזיה יושבו במקור על ידי מהגרים מאמריקה הדרומית.
כך מתחיל ספרו של תור היירדאל "מסע קון טיקי". הספר מתאר כיצד עברו חמישה נורווגים ושוודי אחד מסע בן ארבעה חודשים על גבי רפסודה עשויה מגזעים של עץ בלזה (Balsa) מפרו שבאמריקה הדרומית לשונית רארויה שבקבוצת איי טואמוטו (Tuamotu) בפולינזיה. המסע, שהסתיים בהצלחה, ניסה להוכיח תאוריה שפיתח יוזם והוגה רעיון המסע, הנורווגי תור היירדאל.
בראשית שנות העשרים לחייו קץ היירדאל בחיים המודרניים; הוא האמין כי הדרך הנכונה לחיות היא קרוב לטבע, בלי תלות באנשים אחרים. משסיים את לימודיו בזואולוגיה באוניברסיטת אוסלו, עבר להתגורר במשך כשנה עם אשתו באי פאטו היבה (Fatu-Hiva) שבקבוצת איי מרקיז בפולינזיה (1937-1938).
בשהותו שם נתקל בפולינזי זקן בשם טאי טטואה (Tei Tetua) שסיפר לו על המסורות שהוא קיבל בשעתו מאביו ומסבו. על פי מסורות אלו: "טיקי", שהיה גם אל וגם ראש השבט, הביא את אבות אבותיו לאיי פולינזיה. לפני כן הם חיו בארץ גדולה מעבר לים שהייתה ממזרח לאי. ממזרח לאי פאטו היבה אין שום אזור יבשתי עד חופי אמריקה הדרומית, 8,000 ק"מ משם.
משחזר היירדאל לנורווגיה נטש את הזואולוגיה והתמסר למחקר אתנולוגי על מקורם של תושבי פולינזיה. מקובל לתחום את איי פולינזיה במשולש שקודקוד הראש שלו בהוואי וקודקודי הבסיס באי הפסחא ובניו זילנד. בכל המרחב הענק הזה חי עם אחד בלבד: הפולינזים, בני הגזע הלבן. המחקר המדעי הוכיח כי בתקופה שבה הופיע האדם על בימת ההיסטוריה, לא היה כל גשר יבשתי בין האיים שמהווים היום את פולינזיה, לבין היבשות השכנות. היה ברור שהתושבים של איי פולינזיה הפליגו אליהם, אם מרצון ואם מתוך כפיה. בדיקה יסודית של השפה הפולינזית הוכיחה כי על-אף שהפולינזים מפוזרים על שטח ים הגדול פי ארבעה משטחה של אירופה, טרם פיתחו שפות שונות באיים השונים, מה שמצביע על כך כי ההגירה התרחשה בתקופה מאוחרת יחסית - הערכה היא כי גלי ההגירה הראשונים התחילו בשנת 500 לספירה, אך עם-זאת מקורם הגאוגרפי טרם התברר.
התאוריה המקובלת אז והיום מדברת על הגירה בשלבים מיבשת אסיה. על פי תאוריה זו, הפולינזים יישבו קבוצת איים אחרי קבוצת איים במרכז ודרום האוקיינוס השקט בגלי הגירה ממערב למזרח. היירדאל הראה כי קיימת בעיה בתאוריה זו: עקב סיבוב כדור הארץ נושבת הרוח כמעט תמיד ממזרח למערב, כלומר מחופי אמריקה הדרומית אל פולינזיה, וכך גם זרמי המים. כלומר על פי התאוריה המקובלת, יושבו איי מרכז ודרום האוקיינוס השקט, המצויים במרחק 10,000 ק"מ מחופי אסיה, על ידי תושבים מאסיה שעשו את כל הדרך כנגד הרוח!
תור היירדאל הציע תאוריה חלופית, על פיה מקורם של הפולינזים בעם ממוצא לבן שחי באזור אגם טיטיקקה שבבוליביה, עם שבנה את העיר טיוואנאקו ושהובס על ידי שבטים אינדיאנים שקדמו לאינקה. על פי אגדות האינקה עמד בראש העם הלבן אל בשם "ויראקוצ'ה" (Viracocha). היירדאל חקר ומצא כי שם זה אינו שמו המקורי. השם המקורי של מלך השמש, שליטם של "האנשים הלבנים", היה "קון טיקי" ופירושו "טיקי השמש". לא היה ספק בלבו שהמנהיג האל טיקי, אשר לדברי האינקה גורש מפרו אל הים על ידי אבות אבותיהם, זהה היה עם טיקי בן-השמש אשר כל יושבי האיים ראו בו את אבי גזעם.
מלחמת העולם השנייה הפסיקה את מחקרו של היירדאל והוא חזר אליו לאחר שהסתיימה. אלא שאז גילה כי איש אינו רוצה לקרוא את כתב היד שהכין בנושא. השינוי חל דווקא בעת ביקור מאכזב אצל המנהל של המוזיאון לתולדות הטבע בניו יורק. שם שמע היירדאל חוות דעת פסקנית מהמנהל: "אתה טועה, טועה לחלוטין. איש מתושבי אמריקה הדרומית לא הגיע אל איי האוקיינוס השקט. ויודע אתה מדוע? התשובה היא פשוטה מאוד. הם לא יכלו להגיע. לא היו להם סירות!" היירדאל ניסה להשיב בהיסוס "היו להם רפסודות. רפסודות עשויות מעץ בלזה". ועל כך נענה בבוז "יכול אתה לנסות להפליג מפרו לאיי האוקיינוס השקט על רפסודה עשויה עץ בלזה." זו הייתה נקודת המפנה. הירדאל החליט להיענות לאתגר, ומרגע שהחליט החל כדור השלג להתגלגל. הוא קיבל הצעה נדיבה לממן את הוצאות המסע בתמורה לכתבה בסיומה. וכל שנותר היה לארגן את המסע עצמו.
מלכתחילה תיכנן היירדאל כי בצוות יהיו ששה אנשים חסרי ניסיון ימי (כדי שלא יטענו אחר כך שהמסע אינו משקף את היכולות הימיות הדלות שהיו לאינדיאנים). באקראי פגש מהנדס מכונות מנורווגיה בשם הרמן ואצינגר שהתנדב מיד להצטרף על תקן של מבצע מדידות. יחד תכננו את יתרת הצוות. אחד מהם היה הצייר אריק הלסברג, ידיד נעורים של היירדאל, שלמד בבית ספר ימי וידע להשתמש בסקסטנט. שני אנשי צוות נוספים היו האלחוטנים קנוט הוגלאנד וטורשטיין ראבי, שהיירדאל הכיר מהשרות במחתרת הנורווגית בעת מלחמת העולם השנייה. איש הצוות השישי נקבע מאוחר יותר כאשר ההכנות למסע כבר הגיעו לשלב מעשי. היה זה החוקר השוודי בנגט דניאלסון, שסיים מסע מדעי באמזונס ושמע על תוכנית הרפסודה בפרו, וביקש מיד להצטרף.
קשרים שהיו להיירדאל בשגרירות הנורווגית בוושינגטון סייעו לפתוח דלתות במחלקת ההספקה של הצבא האמריקני. תור היירדאל קיבל אפשרות לבחור בחינם מתוך שלל הציוד המגוון של הצבא האמריקני, בתמורה למידע על תפקוד הציוד. באופן דומה התקבלו המפות הטובות ביותר של אזור האוקיינוס השקט וציוד המדידה והאלחוט.
היירדאל וואצינגר טסו לאקוודור, ושם במטע עצי בלזה בחרו ואף חטבו את הגזעים שישמשו לבניית הרפסודה. הגזעים הנבחרים הושטו במורד הנהר פלנק עד לנמל גואיאקיל באקוודור, שם הועלו על אוניית משא ונשלחו לנמל קייאו בפרו. בינתיים טס היירדאל ללימה בירת פרו והתקבל לראיון אצל נשיא פרו. הוא הביא עמו מכתב המלצה שקיבל משגריר צ'ילה באו"ם, ד"ר בנימין כהן, שהיה ארכאולוג חובב. הנשיא התעניין בסיפור והבטיח את עזרת פרו בפרויקט.
משהגיעו קורות הבלזה לקייאו הן הועברו למספנה של חיל הים הפרואני. נבחרו תשע קורות שנקשרו יחד בחבלים קלועים. על הרצפה הונחו לוחות בלזה ועליהם מחצלות קנים. באמצעיתה של הרפסודה נבנה תא קטן עשוי במבוק ומכוסה עלי בננות. כל המבנה היה העתק של הרפסודות העתיקות בפרו. על הרפסודה הועמסו הציוד, מזון ומים שהיו אמורים להספיק לארבעה חודשים של שהייה בים. לרפסודה היה תורן ומפרש מרובע שעליו צייר הלסברג את דיוקנו האגדתי של "קון טיקי", השם שקיבלה הרפסודה.
על פי מהירות הרוח וההשערה לגבי מהירות הרפסודה, הניח היירדאל כי יעשו את המסע בן ה-8,000 ק"מ ב-97 יום.
ב-28 באפריל 1947, בנוכחות צופים רבים, עיתונאים וצלמים עזבה ה"קון טיקי" את נמל קייאו כשהיא קשורה לגוררת. הגוררת הביאה את ה"קון טיקי" למרחק 80 ק"מ מהחוף ושם נפרד צוות הגוררת מה"קון טיקי" בברכת הצלחה.
היומיים הראשונים היו קשים מאוד משום שהים היה סוער והצוות היה חסר ניסיון בתפעול משוט ההיגוי. אך מרגע שיצאו מתחום הזרמים של החוף עבר המשך המסע בצורה חלקה יחסית. הרוח שנשבה קבוע השיטה את הרפסודה מערבה בקצב של כ-80 ק"מ ליממה. התברר כי העובדה כי הרפסודה נבנתה בשיטות העתיקות הצילה את חייהם של אנשי הצוות: עצי הבלזה שלא עברו יבוש על החוף ספגו לתוכם מים, מה שריכך אותם ואיפשר לחבלים הקלועים "להבלע" בקורות - דבר שמנע חיכוך בין החבלים והקורות וששמר על יציבותה המבנית של הרפסודה.
לצוות היה סדר יום קבוע, שכלל תורנות היגוי והכנת הארוחות, וביניהן היו חופשיים לעסוק בתחביביהם: קריאה, ציור ונגינה. הרפסודה שמרה על קשר אלחוטי קבוע עם חובבי רדיו בעולם שעקבו בעניין רב אחרי מסעם. היה ברפסודה מזון משומר ומים למשך כל תקופת המסע החזויה, אך מהר למדי התברר שאין בהם צורך. הים סביבם היה עשיר בדגה. כל בוקר היה האחראי על ארוחת הבוקר עורך סיור על הרפסודה ואוסף את הדגים המעופפים והדיונונים שנחתו על הרפסודה. בחלקם השתמשו כפתיון על מנת לדוג דגי רעמתן כחלחל (מוכר גם בשמות: אל-דורדו, מהי מהי או דולפין פיש), כרישים ודגי טונה. חודשיים לאחר תחילת המסע הגיעה הרפסודה לאזור גשום וכך לא חסרו להם מים טריים. קרוב לפולינזיה עברה הרפסודה בשלום שתי סערות עזות.
ביום ה-93 למסע עברה הרפסודה ליד חלוץ האיים של קבוצת טואמוטו "פוקה פוקה", אולם האי היה מחוץ ליכולתם לנווט אליו את הרפסודה. שלושה ימים אחר כך התקרבה הקון טיקי לאי הבא "אנגאטאו" (Angatau) ותושבים מקומיים הגיעו אליהם עם סירות. שוב לא ניתן היה לכוון את הרפסודה אל הפתח הצר בשונית האלמוגים, והצוות נאלץ לוותר ולהמשיך הלאה.
ב-7 באוגוסט 1947, ביום ה-101 למסע, נסחפה הרפסודה ישירות אל שונית האלמוגים של "רארויה" (Raroia). ההיתקלות בשונית גרמה נזק ניכר לרפסודה והיא נשארה תקועה על השונית, אבל הצוות הצליח להגיע בשלום לאי האלמוגים שבתוך הלגונה שיצרה השונית, ובכך הסתיים בשלום המסע שהתחיל שלושה חודשים קודם לכן בחופי אמריקה הדרומית.
מסע קון טיקי זכה לפרסום רב. הספר שכתב תור היירדאל על המסע תורגם לכ-70 שפות והיה לרב-מכר. הסרט הדוקומנטרי שנעשה על המסע זכה בפרס אוסקר לסרטים דוקומנטריים בשנת 1952. באוסלו הוקם מוזיאון לנושא, מוזיאון קון טיקי ובו מצויה הרפסודה המקורית.
ב-2012 יצא לאקרנים הסרט הנורווגי "קון טיקי" המבוסס על הספר בבימוים של יואכים רוניג (Joachim Rønning) ואספן סנדברג (Espen Sandberg). השחקן פאל האגן (Pål Sverre Valheim Hagen) מגלם את דמותו של תור היירדאל.
תור היירדאל המשיך עד מותו ב-2002 במחקרים אתנולוגיים. תחילה באיי גלאפגוס ובאי הפסחא ואחר כך ניסה לחזור על ההצלחה של קון טיקי באמצעות מסעות מאפריקה לאמריקה (מסעות "רע 1" ו"רע 2") ומעמק הסהר הפורה לעמק האינדוס (ה"טיגריס").
הסיבה המדעית למסע, תורת ההגירה הפולינזית של היירדאל, לא הוכחה במסע זה - מחקרים גנטיים מאוחרים יותר העלו כי מקור תושבי פולינזיה בכל זאת אסיאתי. מה שכן הוכח הוא כי האינדיאנים היו מסוגלים, עקרונית, לעבור בשלום את המרחק העצום שבין אמריקה הדרומית לפולינזיה, וזאת על פי מילותיו של היירדאל עצמו בסוף ספרו: "המרחק איננו הגורם הקובע במקרה של הגירה בין יבשתית. קובעת במקרה זה העובדה כי לרוח ולזרם כיוון כללי אחד יומם ולילה במשך כל תקופות השנה. הרוחות הקבועות וזרמי קו המשווה של האוקיינוס השקט פונים מערבה בגלל סיבובו של כדור הארץ, וסיבוב זה לא השתנה במשך תולדות האנושות".
בניסיון לשחזר חלק מהמסע ההיסטורי הפליגו שתי רפסודות בלזה מנמל לימה בפרו ב-7 בנובמבר 2015 במטרה להגיע לאי הפסחא ולחזור בחזרה לאמריקה הדרומית. החלק הראשון של המסע הסתיים בהצלחה והרפסודות הגיעו לאי הפסחא ב-43 ימים. הניסיון לחזור לאמריקה הדרומית לעומת זאת נתקל ברוחות בלתי טיפוסיות, ולבסוף הצוותים הזעיקו עזרה. הם חולצו ב-18 במרץ 2016 בעזרתו של הצי של צ'ילה כשהיו במרחק של כ-1,600 קילומטרים מפוארטו מונט בצ'ילה.
תור הירדאל, מסע קון טיקי, תרגם שמואל אילון, הוצאת מסדה 1966
מוזיאון קון טיקי
אתר הסרט על קון טיקי מ-2012
Kon-Tiki2: Why would you cross the Pacific on a wooden raft? - ההכנות למסע קון טיקי 2 מנמל קייאו לאי הפסחא ובחזרה.
מבצע בן נון ב' היה אחד ממבצעי צה"ל במלחמת העצמאות. המבצע, שנערך בליל 30/31 במאי 1948, היה הניסיון הכושל השני לכבוש את מתחם לטרון, כדי לפרוץ את הדרך לירושלים הנצורה. במהלך המבצע ניסו כוחות מחטיבה 7 ומחטיבת גבעתי לתקוף במקביל את החלק המזרחי ואת החלק המערבי של מערך ההגנה של צבא עבר-הירדן על רכס לטרון. במהלך המבצע נכשלו כל ההתקפות על עמדות הלגיון במחיר אבידות כבדות, מבלי שסיכנו את מערך ההגנה העיקרי של הלגיון, והדרך לירושלים נותרה חסומה. כישלון ההתקפה אילץ את צה"ל להגביר את המאמצים לפריצת דרך עוקפת לירושלים (דרך בורמה).
יום לאחר כישלון מבצע בן נון א' ב-26 במאי התקיפו כוחות לגיון ירדנים בגזרה הצפונית של פרוזדור ירושלים וכבשו את גבעת הרדאר מידי חיילי חטיבת עציוני. נפילת הרדאר יצרה איום חמור על קיבוץ מעלה החמישה ועל השליטה הישראלית בכביש העולה משער הגיא לירושלים. ב-28 במאי נפל הרובע היהודי בעיר העתיקה לידי הלגיון ומגיניו נפלו בשבי. היה חשש כבד שגם ירושלים המערבית תיפול בידי הלגיון אם לא תגיע עזרה מידית.
ראש ממשלת ישראל, דוד בן-גוריון היה נחוש בדעתו לפתוח את הדרך לירושלים. ב-28 במאי 1948 מינה את דוד מרכוס (מיקי סטון) למפקד עליון של חזית ירושלים והעניק לו דרגת אלוף. למרכוס הוכפפו חטיבות עציוני, הראל וחטיבה שבע. סגנו היה יגאל אלון.
בעקבות הלקחים מכישלון מבצע בן נון א' הבין הפיקוד הישראלי, שיש צורך להשתלט על רכס הגבעות מדרום לכביש ירושלים, מול רכס לטרון, ועל הכפרים הערביים באזור זה, לפני חידוש המתקפה על מתחם לטרון. ביום שלישי 25 במאי נכבש הכפר בית ג'יז על ידי גדוד 72 מחטיבה 7, אך פונה בסוף היום. ביום חמישי 27 במאי נתפס בית ג'יז בשנית על ידי פלוגה מגדוד 71. הפעם התבססו הכוחות הישראליים בכפר והוא הפך למשלט שחלש על האזור. ביום שישי 28 במאי יצאה פלוגה א' מגדוד 72 לכבוש את הכפר בית סוסין בסיוע אש מרגמות וכבשה את הכפר ואת המשלטים סביבו. למחרת נכבשו גם עמדות ערביות ממזרח לבית סוסין למרות התנגדות עזה. באותו יום יצאה חוליה קטנה של חיילי הנדסה למקש כבישים ליד לטרון. סיור ירדני הבחין בהם ושני פגזי תותח נורו לעברם. המוקשים התפוצצו והרגו ארבעה מהחיילים.
ציוד רב הגיע לחטיבה לקראת ההתקפה: מכונות ירייה, להביורים, מכשירי קשר, מנות מזון, קסדות ואפילו נוזל להגנה מברחשים. במקור, תוכנית ההתקפה התבססה על סיוע אווירי אבל ברגע האחרון המטוסים הופנו לגזרת הדרום לעצירת הצבא המצרי.
גדוד 32 שספג את מרבית האבדות במבצע בן נון א' (54 הרוגים) הוחזר לחטיבת אלכסנדרוני ואת מקומו היה אמור למלא גדוד 52 מחטיבת גבעתי. גדוד זה הגיע לגזרת לטרון באיחור רב, מספר שעות בלבד לפני שעת הפתיחה המתוכננת של מבצע בן-נון ב', וחייליו היו מותשים מהמסע. כתוצאה מכך נאלץ הפיקוד הישראלי לדחות ביממה את מועד פתיחת המבצע.
המידע המודיעיני הראה כי כוח גדול מהלגיון הירדני הקים מערך הגנה חפור ומבוצר, ולו נשק מסייע רב. כוחו העיקרי של האויב התרכז באזור מצודת המשטרה ובחורשות המנזר, אך גם הגבעות שממזרח ללטרון, עד דיר איוב, היו מוחזקות וחפורות, ועמדות נ"ט שלטו על הכביש שעבר מדרום להן. תוכנית אש ארטילרית כיסתה את הגיאיות והשבילים שבין לטרון לאזור בית ג'יז ובית סוסין. ריכוז התותחים היה בבית נובה, ושל המרגמות - באמאוס. שלמה שמיר, מפקד חטיבה 7, הודה לאחר מעשה בהערכת חסר של כוח הלגיון שהחזיק ברכס לטרון. הוא העריך את כוח הלגיון בפחות מגדוד אחד, בעוד שלמעשה, רכס לטרון הוחזק על ידי חטיבה שלמה של הלגיון (חטיבה 3), שגדוד אחד מתוכה החזיק בחלקו המזרחי של הרכס (אזור דיר איוב- רכס התותחים). שמיר גם טען שלפי המידע שקיבל מיגאל ידין, ראש אג"מ והרמטכ"ל בפועל, חלקו המזרחי של רכס לטרון מוחזק על ידי כוח לגיון קטן מאוד. כמו בניסיון הקודם לכיבוש לטרון, מידע מודיעיני מוטעה על כוחו של האויב וצורת הערכותו במתחם לטרון גרם לתכנון הלקוי של מבצע בן-נון ב', ותרם במידה ניכרת לכישלונו.
לפי התוכנית נועדו כוחות חטיבה 7 המתוגברת בגדוד 52 של חטיבת "גבעתי" לתקוף ולכבוש את מתחם לטרון ולפתוח את הדרך לירושלים, באמצעות התקפת לילה בשני מאמצים מקבילים. גדוד 73 (הגדוד "המשוריין" של חטיבה 7) נועד לתקוף את חלקו המערבי של מתחם לטרון. הגדוד התחלק לשלושה צוותי-קרב מעורבים של זחל"מים בסיוע חי"ר, שהיו אמורים לתקוף בו-זמנית את מצודת המשטרה של לטרון, את המנזר ואת הכפר לטרון. במקביל נועד גדוד 52 בסיוע פלוגה מגדוד 72 של חטיבה 7 לנוע מאזור הכפר בית סוסין, לתקוף את חלקו המזרחי של רכס לטרון, לכבוש את הנקודות השולטות ברכס, ולאחר מכן לתקוף מהעורף את מערך הלגיון בחלק המערבי של הרכס, כל זה במהלך לילה אחד של לחימה. פיקוד חטיבה 7 הניח שכיבוש היעדים בחלק המזרחי של רכס לטרון, או בחלקו המערבי, יאלץ את הלגיון לסגת ממתחם לטרון כולו.
כוח א' של גדוד 73, בפיקודו של יעקב ואג, נועד לתקוף את מצודת המשטרה ולכבשה. הכוח כלל 5 זחל"מים, 3 מהם עם להביורים, כיתת חבלנים עם 250 ק"ג חומר נפץ מרסק לפריצת מבנה המשטרה שהיה עשוי משכבת בטון עבה, ומחלקת חי"ר, שהייתה אמורה לטהר את מצודת המשטרה, להאחז בה ולהתכונן להדיפת התקפת נגד אפשרית של הלגיון. החימוש שעל הזחל"מים כלל שני מק"בים וחמישה מקלעים. כוח ב' של הגדוד, שכלל שלושה משוריינים ארבעה זחלמי"ם ושתי מחלקות חי"ר, הוקצה להשתלטות על המנזר והשטח סביבו. כוח ג', שהרכבו היה זהה לכוח ב', נועד לכבוש את הכפר לטרון.
לקראת הפעולה אומן גדוד 73 בתנועה בלילה ללא אורות ובשעות היום נערכו אימונים וחזרות על תוכנית ההתקפה. הייתה זו הפעם הראשונה ששיטה זו של הכנה לתקיפת-לילה נוסתה בצה"ל.
שתי פלוגות מגדוד 52 ופלוגה מגדוד 72 היו אמורות לכבוש את הכפר דיר איוב ואת הרכס ששלט עליו, ופלוגה נוספת מגדוד 52 הייתה אמורה לכבוש את רכס התותחים.
הלגיון הירדני היה ערוך לקראת ההתקפה בעיקר במנזר ובמשלטים אחרים. מפקד המשטרה העריך שהמשטרה לא תעמוד בהתקפה ישראלית נוספת. בליל ה-31 במאי הוא שמע את הזחלמי"ם הישראלים והזמין באופן דחוף את התגבורת של המשוריינים שהובטחה לו. במפקדת חטיבה 7 ישב חייל דובר ערבית שהאזין לקשר הירדני והבטיח שהתגבורת תגיע בקרוב. הירדנים במשטרה האמינו לכך ונרגעו.
כוח המשימה שנועד לכבוש את הכפר (שנמצא ממזרח למנזר לטרון ושלט עליו) החל בתנועה באחת אחר חצות. הזחל"ם המוביל נפל לתוך תעלה נגד טנקים, התהפך, וחלק מהחיילים שבתוכו נפצעו. כאשר ניסה הכוח לחלץ את הפצועים מהזחל"ם, נפתחה לכיוונו אש כבדה מכיוון החורשות של מנזר השתקנים, שלפי התוכנית כבר היה אמור להיות תחת שליטה ישראלית. הכוח הישראלי ניסה להחזיר אש אבל רבים מהמקלעים שברשותו נתקעו. השמים הוארו בפצצות תאורה, והחיילים שהיו חשופים נפגעו. חלק מהזחלמי"ם החלו לפנות פצועים וכשהם הסתובבו על הכביש הם נתקעו זה בזה. עוצמת האש של הירדנים הלכה וגברה והכוח נאלץ לחזור על עקבותיו.
הכוח שהיה אמור להתקיף את מנזר השתקנים יצא לדרכו באיחור של שעה וחצי עקב איחור בהגעת חלק מהזחלמי"ם. הזחל"ם הראשון שהיה אמור לפרוץ את שער המנזר נתקל בגשרון שפוצץ. מפקד הזחל"ם העריך שהזחל"ם לא יוכל לעבור, אך בפקודת מפקד הגדוד המשיך לנסוע והזחל"ם אכן נפל לבור ויצא מכלל שימוש יחד עם מכשיר הקשר שעליו. החיילים יצאו מהזחל"ם ולפתע נפתחה עליהם אש מקלעים מהמנזר ומהחורשות סביבו.
הסיוע הארטילרי עליו הסתמך הכוח, התגלה כטפטוף לא יעיל של פגזים, שלא הצליח לדכא את אש האויב. המשוריינים השיבו אש ממקלעי הבזה שהיו עליהם, אך רוב המקלעים נתקעו לאחר מספר יריות. תותחי שתי ליטראות שהוצבו מאחורי גדר האבנים של המנזר פגעו בחלק מהמשוריינים והזחלמי"ם והוציאו אותם מכלל פעולה. חלק מהזחלמי"ם התחילו לסגת עם פצועים לעבר חולדה, וגם ההתקפה על המנזר נכשלה.
לפי ההערכות המוקדמות, הכוח הירדני העיקרי בגזרה היה אמור להיות במבצר המשטרה. לכן עיקר אש הארטילריה הישראלית המתמקדה במבנה המשטרה, שספג הפגזת ריכוך מתותחים בקוטר 65 מ"מ (נפוליונצ'יקים) ומרגמות 155 מ"מ במשך למעלה משעתיים.
רק לאחר השעה שלוש וחצי הגיעה פקודת התזוזה. כשראה מפקד המשטרה הירדנית את הכוחות הישראלים חשב שהם התגבורת לה ציפה, אולם כשהזחל"ם הראשון פרץ את השער הבין שהוא תחת מתקפה. זחל"ם עם להביורים, מחלקת החבלה ועוד שלושה זחלמי"ם עם חיילי חי"ר פרצו לחצר המשטרה והרגו את חיילי הלגיון שלא הספיקו לסגת. הזחלמי"ם התמקמו בחצר והמטירו אש אל בניין המשטרה. הזחל"ם עם הלהביורים שרף שלושה צריפים שהיו ליד המשטרה. לאחר מכן ירקו הלהביורים אש על בניין המשטרה. בשלב זה היה נראה שההתקפה מצליחה ושבניין המשטרה עומד להיכבש.
לאכזבת הכוח התוקף, האש לא חדרה למשטרה דרך חרכי הירי הצרים וגם לא הגיעה אל הגג, שם התמקמו רוב החיילים הירדנים. בנוסף לכך, האש שעלתה מהצריפים בחצר המשטרה האירה את הכוח התוקף וחשפה אותו לאש הירדנית. כשהירדנים התאוששו ממהלם הראשוני של ההתקפה הישראלית הם התחילו להמטיר אש יעילה ממקלעים ורובים על הכוח ולזרוק רימונים לכיוון הזחלמ"ים, שהיו חשופים לאש מלמעלה. רימון אחד חדר לתוך זחל"ם והעלה אותו באש. זחל"ם נוסף עלה על מוקש ונעצר. תותחי נ"ט של הלגיון, שהוצבו על רכס שיח' מאעז אבן ג'בל, הצטרפו אף הם לאש על הכוח הישראלי החשוף בחצר המשטרה.
למרות האש הירדנית העזה הצליחה מחלקת החבלה להגיע עד לבנין המשטרה ולהצמיד אליו את חומר הנפץ. כיוון שהבניין נבנה על ידי "סולל בונה" והיה בנוי משכבת בטון עבה, היה צורך בכמות גדולה של חומר נפץ. לבניין הוצמדו 250 ק"ג חומר נפץ שהיו אמורים לפעור בו חור ענק, אך חומר הנפץ לא התפוצץ. כתוצאה מכך הכוח התוקף לא יכול היה לחדור לבנין המשטרה, ומצא עצמו במלכודת אש. מפקד גדוד 73, חיים לסקוב, פקד על הכוח הקרוב ביותר למשטרה, הכוח שתקף את המנזר, לחוש לעזרת הכוחות התוקפים את המשטרה, אך כוח זה היה גם הוא במצב קשה, עם פצועים והרוגים, ולא יכל לעזור. כוח עתודה מגדוד 72 הוזעק מחולדה, אך מפקדי המחלקה המובילה נפגעו כשעלו בטעות על מוקשים שהוצבו בצד הדרך, מיד לאחר שהכוח ירד מהאוטובוסים שהובילו אותו, ועד שהכוח התארגן מחדש לתנועה כבר היה מאוחר מדי.
כאשר הכוח שהיה בחצר המשטרה קיבל לבסוף פקודת נסיגה השחר כבר עלה. בשלב זה רק זחל"ם אחד היה כשיר לתנועה, כל שאר הכלים נפגעו, ומרבית חיילי הכוח נהרגו או נפצעו. שרידי הכוח הועמסו על הזחל"ם האחרון, והוא הצליח להחלץ מחצר המשטרה ולסגת לנקודת היציאה. חיילי הלגיון החלו לחגוג בחצר המשטרה עם מפקדם אך שמחתם ארכה זמן קצר בלבד. פגז ישראלי נחת בחצר והרג את המפקד וכמה מהחיילים.
הכוח שתקף את דיר איוב, פלוגה מגדוד 72, השתלט על הכפר ללא התנגדות, אך ברכס השולט על הכפר התבצר כוח לגיון, שהחל לפתע להמטיר אש על הכוח. הפלוגה התוקפת הורכבה ברובה מעולים חדשים חסרי כל ניסיון קרבי. הם הופתעו ממכת האש הראשונה של האויב, ספגו אבידות כבדות, ופתחו בנסיגה בלתי מסודרת. רק אומץ לבם של מפקדי הפלוגה, שנשארו כדי לחפות על נסיגת החיילים, אפשר למרבית הכוח להיחלץ ולסגת חזרה לאזור שער הגיא, לאחר שספג 11 הרוגים. לרוע המזל, מכשיר הקשר של הפלוגה אבד במהלך הנסיגה, ולכן לא ניתן היה לדווח ליעקב פרולוב, מפקד גדוד 52 של גבעתי (ששימש כמפקד הזרוע המזרחית של המבצע), על מצבה. לאחר שהאחרון קיבל מידע ראשוני על כישלון ההתקפה על דיר איוב, ולא הצליח ליצור קשר עם הפלוגה, הוא הניח שהיא הושמדה, או לפחות חדלה להתקיים ככוח לוחם.
רעשי הקרב מאזור דיר איוב גרמו לכך, שפלוגה ב' מגדוד 52, שהייתה אמורה לכבוש את גבעה 395 (רכס התותחים) איבדה את גורם ההפתעה, ונתגלתה על ידי כוח הלגיון, שהיה מבוצר על הגבעה. לאור זיקוקי התאורה שירה הלגיון, התגלה ואדי עמוק, שהפריד בין הכוח התוקף למוצב הלגיון. מפקד הפלוגה החליט לנסות לאגף את כוח האויב ולתקוף אותו מצפון. הוא השאיר מחלקה ברתק, ושאר הכוח ביצע איגוף ימני עמוק. כוח האיגוף הצליח כנראה להפתיע בדרכו יחידה אחרת של הלגיון ולגרום לה אבידות, אך כאשר השלים לבסוף את תנועתו, בסביבות 4 בבוקר, ונערך בעמדות הסתערות, קיבל מפקדו פקודה מהמג"ד, פרולוב, להפסיק את ההתקפה, ולסגת חזרה לנקודת היציאה. פרולוב העריך, שגם אם הפלוגה תצליח לכבוש את יעדה, היא תישאר מבודדת ומנותקת בלב מערך הלגיון (לאחר כישלון ההתקפה על רכס נבי איוב) ותיקלע לסכנת השמדה לאחר עלות השחר. מפקד הכוח ניסה להתווכח, אך ללא הועיל. פלורוב הורה לכל כוחו לסגת לכיוון שער הגיא ולחבור לחטיבת הראל, בטענה שהכפר בית סוסין (בסיס היציאה להתקפה) אינו ערוך להגנה מפני התקפת נגד של הלגיון. הוא קיבל את ההחלטה על דעת עצמו, מבלי להתייעץ עם פיקוד חטיבה 7 או פיקוד "חזית ירושלים". שלמה שמיר, מפקד חטיבה 7, טען לאחר מעשה, שכוחו של פרולוב יכול היה להשתלט על יעדיו, והאשים את האחרון בחוסר נחישות (אם לא בפחדנות) ובחוסר משמעת.
כאשר הבין חיים לסקוב (מפקד גדוד 73) שניהל את המערכה מגבעה 200, כי ההתקפה על חלקו המערבי של מתחם לטרון נכשלה, הוא ביקש וקיבל מדוד מרכוס (שנכח במפקדתו) רשות לסגת.
מבצע בן נון ב' הסתיים בכישלון צורב. הכוחות שהופעלו ספגו אבידות כבדות (49 הרוגים  [  דרוש מקור  ] ועשרות פצועים) מבלי שהצליחו להשיג אף אחד מיעדיהם, או אפילו ליצור איום ממשי על מערך ההגנה העיקרי של הלגיון. בחצר המשטרה נשארו 31 הרוגים וארבעה זחלמי"ם.
האלוף מרכוס סיכם את הקרב במברק לבן-גוריון, בו כתב: "נכחתי בשדה הקרב ... התוכנית, התיאום עם הארטילריה-בסדר. התפקוד של השריון מצוין. חיל הרגלים מחפיר. שתי פלגות קרביות יקחו את לטרון". נוסח המברק, שהושפע מדיווחים בלתי מדויקים על מהלך הקרב, שקיבל מרכוס מלסקוב ומשמיר, מעיד על כך שהראשון עדיין המעיט בהערכת כוחו של הלגיון במתחם לטרון, ולא קרא נכון את תמונת הקרב. לא ניתן היה לצפות מכוח החי"ר הקטן והבלתי מאומן, ששותף בהתקפה על חלקו המערבי של מתחם לטרון, לכבוש יעדים מבוצרים, שהוחזקו על ידי כוחות אויב עדיפים. נוכח העדיפות המספרית והאיכותית של כוח הלגיון במתחם לטרון ביחס לכוחות הישראליים התוקפים, סיכויי ההצלחה של המבצע היו קלושים ביותר בכל מקרה. אולם השגיאות בתכנון המבצע ובדרך ביצועו הקטינו עוד יותר את הסיכויים להשגת יעדיו. הכוחות החלשים שהופעלו במסגרתו פוצלו בין שני מאמצים עיקריים, שלא יכלו לסייע זה לזה, בשל המרחק ביניהם והעדר אמצעי שליטה ובקרה מתאימים. הכוח שהופעל בגזרה המערבית פוצל שלא לצורך בין שלושה יעדים שונים, במקום להתרכז בכיבוש הכפר לטרון (השולט על תחנת המשטרה והמנזר). יש לציין, שגם אם כל היעדים של הכוח שפעל בגזרה זו היו נכבשים, עדיין לא ניתן היה לפרוץ את חסימת הלגיון על הכביש לירושלים, משום שאזור זה נמצא בגובה נמוך יחסית, ונשלט על ידי עמדות הלגיון בחלק המזרחי של רכס לטרון.
לאחר כישלון מבצע בן נון ב' זעמו חיילי הפלמ"ח בגדוד המשוריין על שיטות הפעולה של חטיבה 7 שהיו שונות מדרכי הפלמ"ח. הם שלחו מכתב למטכ"ל שעליו חתומים 52 חיילים:
לאחר שמכתב התגובה שקיבלו החיילים לא הכיר בתביעותיהם ערקו שבעים חיילים אל הגדוד השישי של הפלמ"ח אך הוחלט שלא להעמידם לדין.
קרבות לטרון
מבצע בן נון א'
תולדות מלחמת העצמאות, הוצאת "מערכות"
אריה יצחקי, לטרון: המערכה על הדרך לירושלים, הוצאת כנה, 1982.
רם אורן, "לטרון", הוצאת קשת, 2002.
דומיניק לאפייר ולארי קולינס, ירושלים, ירושלים, תרגם אהרון אמיר, הוצאת שוקן, עמ' 421-416.
שלמה שמיר, "בכל מחיר - לירושלים", הוצאת מערכות, 1994.
יצחק לוי (לויצה), "תשעה קבין- ירושלים בקרבות מלחמת העצמאות", הוצאת מערכות, 1982.
יואב גלבר, "גרעין לצבא עברי סדיר", הוצאת יד יצחק בן צבי, 1986.
מבצע בן נון באתר הפלמ"ח
סרצ'שמה (בפרסית: سرچشمه) הוא מכרה פתוח גדול לנחושת במחוז כרמאן באיראן. נחשב למכרה בעל עתודות הנחושת השני בגודלו בעולם. מכיל בתוכו גם כמויות ניכרות של מוליבדן, זהב ועוד מתכות נדירות.
המכרה נמצא כ-160 ק"מ דרומית-מערבית לעיר כרמאן ו-50 ק"מ דרומית לרפסנג'אן. סרצ'שמה נמצא ברום ממוצע של כ-2,600 מטרים, כאשר הנקודה הגובה ביותר עומדת על כ-3,000 מטר.
אתר תעשיות קופר
נדבנות (בלעז: פילנתרופיה) היא הפעולה של תרומת שירותים, מוצרים, זמן או כסף ללא תמורה, וזאת על מנת לקדם עולם טוב יותר, לשפר את איכות החיים האנושית ולתמוך במטרות טובות.
נדבנות היא מקור הכנסה מרכזי לאמנויות השונות, לארגוני דת, למפעלי חינוך ולפרויקטים של סיוע הומניטרי.
מי שעוסק בפילנתרופיה מכונה "נדבן". שני הנדבנים המפורסמים בהיסטוריה, בשל ההיקף העצום של נתינתם, הם:
וורן באפט, שתרם 31 מיליארד דולר בשנת 2006 לקרן ביל ומלינדה גייטס, מעשה המהווה את התרומה הכספית הגדולה בהיסטוריה.
איל הפלדה אנדרו קרנגי, שבשנת 1890 הקים את אולם הקונצרטים קרנגי הול בעיר ניו יורק, וכן ספריות רבות ואקדמיה, ואת כולן הוריש לעיר.
הנדבן היהודי המפורסם מכולם היה הברון אדמונד ג'יימס דה רוטשילד, שבימי חייו השקיע יותר מחמישה מיליון לירות שטרלינג של אותה עת, בפיתוח היישובים הראשונים בארץ ישראל כמו כן הוא רכש כ-500,000 דונם של אדמה, שבשטחה נבנו כמעט שלושים יישובים והוקמו מפעלים, יקבים ובתי חרושת, אשר בהמשך הועברו למדינת ישראל.
בימינו נחשבת קרן אריסון, שאותה הקים תד אריסון ב-1981, לקרן הגדולה בישראל. בבעלות הקרן נכסים והשקעות בסכומי כסף של מאות מיליוני דולרים, ואת התשואה של הקרן תורמת משפחת אריסון למוסדות בישראל, בעיקר בתחומי הבריאות, התרבות, המחקר והחינוך. שרי אריסון מונתה ליושבת ראש הקרן על ידי אביה, ומכהנת בתפקיד זה גם כיום.
 ערכים מורחבים – זולתנות, צדקה
זולתנות (בלעז: אלטרואיזם) היא אינטרס לא אנוכי בעזרה לזולת, המתבטא בהתנהגות המסבה טוב למישהו אחר ללא תמורה. המונח המקביל לזולתנות ביהדות הוא חסד. גישה זו באה לידי ביטוי בתנ"ך במצוות רבות; כמו: מצוות מתנות עניים, ציוויי התורה ביחס לגרים, וציוויים דומים מסוג "וְאָהַבְתָּ לְרֵעֲךָ כָּמוֹךָ" (ויקרא י"ט, יח).
צדקה היא עזרה חומרית לאדם הזקוק לה. הצדקה היא ערך חברתי הקיים בכל דת ובכל צורה של התאגדות חברתית. היא מונעת מרגשות החמלה הבסיסיים של האדם כלפי הזולת המצוי במחסור, או ממניעים דתיים.
ככלל, אפשר לומר שזולתנות היא המניע למעשי צדקה או נדבנות. צדקה נבדלת מנדבנות בהיקף המעשה: שצדקה מיועדת בדרך כלל לאדם כלשהו, בעוד שנדבנות הינה למטרה כלשהי.
מוסד ללא כוונת רווח
שבע המידות הטובות
מצנט
המכון לחקר הפילנתרופיה בישראל
רשימת כתבות על פילנתרופיה
המגזר השלישי: פילנתרופיה בישראל
ישראל היא בין היבואניות הגדולות ביותר של כספים פילנתרופיים, אתר האוניברסיטה העברית, 10 בדצמבר 2009
רן לוי, מימון המונים, מיקרו-מימון ופילנטרופיה, באתר "עושים היסטוריה", 14 בפברואר 2014 (שידור של הפודקאסט וטקסט מלא שלו)
פָּאבְלֶה גוֹרָאנִין (בסרבו-קרואטית: Pavle Goranin, בסרבית קירילית: Павле Горанин; ‏13 באוקטובר 1915, ואראז'דין, האימפריה האוסטרו-הונגרית - 2 בינואר 1944, ז'ונובי, בוסניה, ממלכת יוגוסלביה הכבושה) היה פרטיזן יוגוסלבי ממוצא יהודי, חבר במפלגה הקומוניסטית של יוגוסלביה אשר נהרג בקרבות לשחרור יוגוסלביה. ב-1944 זכה לעיטור גיבור יוגוסלביה.
פאבלה גוראנין נולד בוואראז'דין ורכש השכלה תיכונית בסרייבו. הוא סיים תואר במשפטים באוניברסיטת בלגרד, שב לסרייבו והתמחה בעריכת דין. ב-1936, במהלך לימודיו, הצטרף למפלגה הקומוניסטית של יוגוסלביה והיה פעיל בקרב האיגודים המקצועיים.
לאחר כיבוש יוגוסלביה על ידי גרמניה הנאצית וכינון מדינת קרואטיה העצמאית בשלטון האוסטאשה הצטרף גוראנין לכוחות הפרטיזנים של טיטו. הוא לחם כמפקד גדוד ובהמשך כמפקד חטיבה עד למינויו לקומיסר אוגדת הפרטיזנים ה-27. בינואר 1944 נהרג פאבלה גוראנין מהפצצה גרמנית על מפקדת אוגדתו בכפר ז'ונובי. ב-18 באפריל 1944 קיבל את עיטור "גיבור יוגוסלביה" והיה אחד מהפרטיזנים הראשונים שעוטר בעיטור זה. אחיו הצעיר של פאבלה, סרצ'קו גוראנין הצטרף אף הוא לכוחות הפרטיזנים וב-1942 נהרג בקרב.
בואינג 377 סטרטוקרוזר הוא מטוס נוסעים דו-קומתי צר-גוף ארבע-מנועי, מתוצרת חברת בואינג. במקור היה הסטרטוקרוזר גרסת נוסעים מסחרית למטוס התובלה הצבאי C-97 סטרטופרייטר (C-97 Stratofreighter), שבעצמו היה גרסת תובלה של המפציץ B-50 סופרפורטרס (B-50 Superfortress).
המטוס נקרא בחיל האוויר הישראלי בשם "ענק" או בקיצור "סטרטו". בשימוש חיל האוויר היו שלוש גרסאות של המטוס: ה"סטרטוקרוזר" האזרחי, ה- "C-97 סטרטופרייטר" הצבאי (שנקרא גם בואינג 367), וגרסת כלאיים מתוצרת תעשייה האווירית שבה הותקנה והותאמה מערכת זנב ודלתות אחוריות של ה- C-97 הצבאי, במטוסי "סטרטו" בגרסת נוסעים אזרחית.
מטוסי הסטרטוקרוזר נרכשו מעודפי ציוד וחלפים של חיל האוויר האמריקני. המיזם היה משותף לתעשייה האווירית ולחיל האוויר. ב-1964 הוטסו לארץ חמשת מטוסי ה"סטרטו" הראשונים, אשר שמשו קודם לכן כמטוסי נוסעים בחברת פאן אם. בתחילה שירתו המטוסים במסגרת גף טיסה צבאי (כשלוחה של טייסת 103), ונתנו מענה לטיסות ארוכות טווח של חיל האוויר, להטסת נוסעים וציוד מחו"ל. ב-1 ביולי 1964, הפך הגף לטייסת 120 שכללה בתחילה, את חמשת מטוסי ה"סטרטו" וזוג מטוסי דקוטה.
באותה תקופה היה איסור של הקונגרס האמריקאי על מכירת מטוסים לחיל האוויר, ובין השאר נאסרה מכירת הרקולסים למערך מטוסי התובלה של החיל. הסטרטוקרוזר מילא את הצורך של חיל האוויר במטוס תובלה גדול יותר מהנורד והדקוטה. הוא נרכש לאחר שכשל הניסיון לקנות מטוסי הרקולס. בחלק מהמטוסים בוצעו שינויים, על מנת לאפשר הצנחת אפסניה, נגמ"שים קלים ועוד.
בשנים 1964–1966 השתתפו מטוסי "סטרטו" במבצעי "רוטב" ו"דורבן" - הצנחת כלי נשק וציוד אחר למורדים המלוכניים התימניים, שנלחמו נגד צבא מצרים בתקופת מלחמת האזרחים בתימן.
ב-1966 ביצע מטוס "סטרטו" (שכינויו היה "מצדה"), טיסה ארוכה בין מדינות אפריקה, והוביל את פמליית ראש הממשלה דאז, לוי אשכול, בסיור של מספר שבועות ברחבי היבשת. המטוסים ביקרו ביבשת השחורה לא אחת, וחזרו ממנה עם חיילים אתיופים שהגיעו לישראל להשתתף בקורס צניחה.
המטוסים נטלו חלק במלחמת ששת הימים, בהצנחת אספקה בחצי האי סיני, ובמלחמת יום הכיפורים. ב-17 בספטמבר 1971 הופל מטוס סטרטוקרוזר באמצעות טיל קרקע-אוויר מצרי בהפעלה צוות סובייטי מדגם SA-2 ששוגר ממארב טק"א ממערב לתעלת סואץ. המטוס היה בגיחת איסוף מודיעין וצילום אוויר אלכסוני מעל לשטח סיני, כ-22 ק"מ מתעלת סואץ. רק אחד משמונת אנשי צוות המטוס הצליח להיפלט מהמטוס, להפעיל את מצנחו ולהינצל. זמן קצר לפני מלחמת יום הכיפורים, קלטה הטייסת מספר מטוסים משופרים מדגם C-97, אשר שירתו בין השאר כמטוסי תדלוק בחיל האוויר האמריקאי. בנובמבר 1970 הושמד אחד המטוסים בתאונה על מסלול המראה בנמל התעופה לוד כאשר התנגש בו מטוס מטען בואינג 707 של חברת התעופה TWA.
צוות אוויר של המטוס באותה תקופה כלל: קברניט, נווט, מהנדס טיסה, אלחוטן אוויר, ופקח העמסה.
ב-1978 יצא המטוס רשמית משירות חיל האוויר הישראלי.
ב-2011, במלאת 40 שנה לתקרית ב-17 בספטמבר 1971 שבה הופל אחד המטוסים, הוצב מטוס סטרטוקרוזר מספר 035, כאנדרטה בבסיס נבטים, לאחר שהיה מונח מאז 1978 כגרוטאה בבסיס חצרים.
אייל בירנברג ושי שבח, מיומנו של מוביל, בטאון חיל האוויר (גיליון 146, 2002)
בואינג 377 סטרטוקרוזר "ענק" באתר חיל האוויר
נעם הרטוך, ‏בואינג סטרטוקרוזר/סטרטוטנקר בשירות ח"א, באתר "מרקיע שחקים"
גלריה של צילומי בואינג 377
כנסיית העלייה לשמים בקולומנסקויה (רוסית Церковь Вознесения в Коломенском) היא כנסייה הניצבת על גדות נהר מוסקבה דרומית לעיר מוסקבה, בירת רוסיה. האתר שוכן בסמוך לדרך המובילה לעיר קולומה (Коломна), ומכאן שמו. ב-1994 נבחר האתר כאתר מורשת עולמית.
קולומנסקויה נזכרה לראשונה בשנת 1339 בימיו של איוואן הראשון, נסיך מוסקבה. הכנסייה הוקמה בשנת 1532 על ידי הצאר וסילי השלישי לכבוד הולדת בנו איוואן הרביעי, וזו תוארה אותה עת ככנסייה מיוחדת בשל גובהה, יופיה והתאורה שבה. הכנסייה נחנכה ב-3 בספטמבר 1532 על ידי הבישוף המקומי במעמד משפחת המלוכה וראשי הכנסייה. במאה ה-16 הייתה הכנסייה למעוז מבוצר ובמאה ה-17 נבנתה במקום אחוזה של הצאר אשר נותרה בשימוש המשפחה המלכותית עד מהפכת פברואר ב-1917. החל משנת 1960 שייכת האחוזה לעיר מוסקבה ומהווה חלק של האוקרוג (אזור) הדרומי.
הכנסייה בנויה בצורת צלב יווני והיא יוצאת דופן בכך שהיא נעדרת אפסיס. מעל לקומה הראשונה קומת מרפסת אליה מובילים שלושה גרמי מדרגות מקורים בתקרת עץ מדרום, מערב ומצפון. מתחת למרפסת הצפונית והדרומית נבנו חדרים קטנים ובהם עמודים מקושטים בלבנים ובאבן גיר לבנה, ואילו מתחת למרפסת המערבית נמצאת הכניסה הראשית לקומת המרתף של הכנסייה. מגדל הכנסייה נישא לגובה של 62 מטר והוא בנוי בצורת מתומן. המגדל נושא כיפה מתומנת בגובה של 20 מטר הנדמית לאוהל, והכנסייה הייתה אחת הראשונות ברוסיה אשר אימצו מראה זה. "אבן איטלקית" שהוכנסה לשימוש ברוסיה במאה ה-15 משיגה את אפקט הלובן של המבנה. עובים של קירות המבנה המגיע ל-3 עד 4 מטר הביא לכך ששטחה הפנימי של הכנסייה מצומצם באופן יחסי, ודבר זה מעצים את גובהו הפנימי של החלל המגיע ל-41 מטר. האיקונוסטאזיס המקורי של הכנסייה לא שרד והוא הוחלף בתחילת המאה ה-19 בחדש, אך חלקים מהאיקונוסטזיס המקורי שמורים במוזיאון המקומי.
הכנסייה היא חלק מסקאנסן שנוסד בשנת 1923 ובו מספר מבני עץ מהמאות ה-16 עד ה-18 אשר שהובאו אליו מרחבי רוסיה. בין המבנים הנוספים באתר:
כנסיית יוחנן המטביל המתוארכת ככל הנראה לשנת 1547, ולה חמישה מגדלונים בצורת אוהל.
כנסיית אם ישו מקאזאן - בנייתה של כנסייה זו החלה בשנת 1645 בתקופת הצאר אלכסיי הראשון, ועם השלמתה הפכה ל"כנסיית הבית" של הצאר, ובה נשמרו חפצי ערך שלו בתקופות בהן התגורר באחוזה.
בתקופת הצאר אלקסיי הראשון נבנה בקולומנסקויה ארמון עץ גדול, ובו 250 חדרים. בארמון זה נולדה יליזבטה, קיסרית רוסיה, אך הוא נהרס בשנת 1768. דגם עץ של הארמון נשמר וקיימות תוכניות לשיחזור המבנה. לאחר הריסת הארמון נבנה במקומו ארמון חדש בן 4 קומות אך גם הוא נהרס במלחמת רוסיה-צרפת ב-1812.
האתר הרשמי של המוזיאון
איתמר ניצן (נולד ב-23 ביוני 1987) הוא כדורגלן ישראלי המשחק בעמדת השוער בקבוצת עירוני קריית שמונה.
ניצן גדל במחלקת הנוער של מכבי הרצליה, ועם קבוצת הנוער של המועדון זכה בגביע המדינה לנוער בשנת 2005. לאחר שעלה לקבוצת הבוגרים של הקבוצה זכה עמה בגביע הטוטו בשנת 2007. ניצן פתח בשער קבוצתו 85 פעמים. במהלך עונת 2010/2011 הסתכסך השוער עם בעלי הקבוצה אריאל שיימן, וכתוצאה מכך לא שותף במהלך כל העונה במשחקי קבוצתו.
לאחר פציעתו של גליל בן שנן, אשר שימש כשוער השני של הפועל תל אביב בעונת 2010/2011, הושאל ניצן להפועל תל אביב ובמדיה שיחק חמש פעמים בליגה. כמו כן פתח בהרכב הקבוצה במשחק רבע גמר גביע המדינה מול בית"ר ירושלים, שהסתיים בניצחון 0-1 ובעלייתה של הפועל תל אביב לחצי הגמר. בתום העונה זכה ניצן בגביע המדינה עם הקבוצה.
ביוני 2011 חתם ניצן בעירוני קריית שמונה לשנתיים. בעונתו הראשונה בקבוצה שימש כשוער המחליף של דני עמוס, אך שותף בארבעה משחקי ליגה ובארבעה משחקים בגביע הטוטו, כולל במשחק הגמר מול הפועל תל אביב, בו ניצחה קבוצתו. בתום העונה היה שותף ניצן גם לזכייתה של הקבוצה באליפות הראשונה בתולדותיה. בעונת 2012/2013 שותף בארבעה משחקי ליגה ובשישה משחקים בגביע הטוטו, וכן הגיע עם הקבוצה לגמר גביע המדינה, לאחר ששותף בשני משחקים במפעל.
לקראת עונת 2013/2014 הושאל ניצן לעונה אחת להפועל רמת השרון. בעונה זו שימש כשוער ראשון, ובסופה ירד עם הקבוצה לליגה הלאומית. לאחר מכן הושאל לשנתיים למכבי פתח תקווה, במדיה זכה בגביע הטוטו לעונת 2015/2016.
לקראת עונת 2016/2017 חזר ניצן לקדנציה נוספת בעירוני קריית שמונה.
מכבי הרצליה
גביע הטוטו: 2006/2007
הפועל תל אביב
גביע המדינה: 2010/2011
עירוני קריית שמונה
אליפות: 2011/2012
גביע הטוטו: 2011/2012
מכבי פתח תקווה
גביע הטוטו: 2015/2016
עמוד השחקן באתר ההתאחדות לכדורגל בישראל
פרופילים באתרים חיצוניים:
פרופיל באתר Soccerway
מאיר בן אוּרי (ח' באדר ב' תרס"ח, 21 במרץ 1908–כ"ב באייר תשמ"ג, 5 במאי 1983) היה אדריכל, במאי, צייר, מאייר, מוזיקאי, מנצח ומלחין ישראלי.
בן אורי נולד בשם מאיר מקסימיליאן וַאסְבּוּצְקי בריגה למשה בן שמואל ואסבוצקי ורוזה בת מאיר הכהן קרון, שנתנה לו את שמו העברי על שם אביה שהיה צורף אומן.
היה מהראשונים ללמוד בגן ילדים בשיטת מונטסורי. התחנך בריגה, מינכן, קופנהגן (בזמן מלחמת העולם הראשונה) וברלין. למד הנדסה ואדריכלות והתמחה בתכנון ערים.
פעל בתנועת-הנוער הלאומית "בלאווייס" ולאחר מכן היה חבר ומדריך באגודת הסטודנטים הציונית "קדימה" בברלין והלחין בתרפ"ט את המנונה "הוי עד מתי". לאחר תקופה זו פעל בהסתדרות הציונית בגרמניה.
בתרצ"ב (1932) ערך מסע בארץ ישראל שבה ביקר בפסח, בירדן, בלבנון ובסוריה וסיכם את רשמיו במחברת המלווה בציורים. לאחר שסיים את לימודיו עלה לארץ ישראל בתרצ"ד (1934), ועיברת את שם משפחתו ל"בן אורי" על שם בצלאל בן אורי כסמל לשאיפתו המקצועית-אמנותית. גר בעיר חיפה, עבד כאדריכל והפך להיות תלמידו ועוזרו של הרמן שטרוק.
בתש"ב (1942) נשא לאישה את יהודית, בתו של ד"ר פרץ ברנשטיין, ממנהיגי הציונות הכללית ולימים שר וחבר הכנסת. בתחילה התגורר עם רעייתו בשדה אליהו ובתש"ו עבר להתגורר בקריית שמואל שבקריות מצפון לחיפה. עבד זמן מסוים בירושלים בעבור המחלקה לנוער של קק"ל בבימוי הצגות, יצירת סרטים מצוירים הוריזונטליים, הלחנת שירים וציורים, וחזר לחיפה.
בשנת תשכ"ח (1968), לכבוד 20 שנה למדינת ישראל, הציג באוניברסיטת בר-אילן תערוכה של 38 ציורים המסמלים את דרכו של עם ישראל מאז יציאת מצרים, תחת הכותרת "תביאמו ותיטעמו". בפתיחת התערוכה דיבר נשיא האוניברסיטה, פרופ' משה ימר.
באגף בקומה השנייה בביתו שבקריית-שמואל פתח בתש"ם את "המוזיאון לאומנות דתית" (המכונה גם "מוזיאון בן אורי") שבה הציג מעבודותיו ויצירותיו הרבות בתחומים המגוונים שבהם יצר.
על קיר בביתו שבקריית-שמואל כתב את הפסוק "טוב טעם ודעת למדני כי במצוותיך האמנתי" (תהילים, מזמור קי"ט) ששימש כמוטו ליצירתו, כמבטא את האמונה שטעם טוב ניתן ללמד וצריך להנחיל לא רק ליחידים אלא גם לציבור כולו מתוך אמונה שלמה בתורה ובשמירת מצוות.
אב לנעמי, יאיר, עפרה, יעל ותמר.
תכנן או פיתח יישובים לא מעטים ברחבי הארץ, בעיקר של הציונות הדתית, כגון: שדה אליהו, כפר עציון, משואות יצחק, לוביה, שדמות דבורה, גבעת עדה (פיתוח), ומבנים שונים בקריית-שמואל שבה התגורר ב-37 שנותיו האחרונות וביניהם: בתי מגורים של ותיקי הקריה, גן ילדים, "בית התרבות" ומרכז החנויות שמתחתיו, ועוד.
תכנן גם מוסדות ציבור ומוסדות חינוך של הציונות הדתית שבהם: ישיבת בני עקיבא כפר הרא"ה, ישיבת כרם ביבנה וכפר הנוער הדתי בכפר חסידים.
כמו כן תכנן בתי כנסת כמו בית הכנסת "היכל שלמה" שבנוסח יהודי מרוקו בקריית-שמואל.
כן תכנן מצבות זיכרון ואנדרטאות כמו לקבר אחים ומצבות לאישים שונים בחיפה.
שיפץ מקומות קדושים.
על עבודות אדריכליות שונות זכה בפרסים.
תכנן ארונות קודש מגוונים כמו ארון הקודש של בית הכנסת ב"שדה אליהו".
פיקח על עבודת חיבור החלקים של ארון הקודש מרג'ו אמיליה שהוצב בבית הכנסת הגדול של קריית-שמואל שבקריות שבה התגורר באותו זמן.
כמו כן עסק בתכנון כלי קודש לשימוש בבתי כנסת ובתים פרטיים, כמו שתי המנורות המוצבות בצדי המדרגות העולות למקום ארון הקודש בבית-הכנסת המרכזי בקריית-שמואל.
יצר כ-120 תחריטים בשיטות שונות.
צייר כ-250 תמונות שמן העוסקים בתנ"ך, אגדות חז"ל, נופי הארץ, ההתיישבות הציונית ודמויות אנשים שהכיר ופגש. כמו כן צייר ורשם מאות תמונות בצבע מים, סקיצות, רישומים, וכדומה.
אייר ספרים שונים כגון: "פרקי אגדה", "שיחות מני קדם" של זאב יעבץ, "רבה בר בר חנא מספר על דבר נסיעותיו : לארץ ישראל במדבר בספינה עד קצה תבל", "שביבי ירושלים : שלושים ושתים אגדות" של אברהם מאיר הברמן, "כיצד למדו הציפורים חמש" של אליעזר שטיינברג, "אגדות אתחלתא" של שמואל זנוויל כהנא".
בשנים תרפ"ד-תש"ל (1924-1970) יצר כ-25 סרטים מצוירים (הוריזונטליים) בנושאים מגוונים כמו "בהתעורר העם", "בימים ההם בזמן הזה", "דוד דור וצורריו", לנשפים שארגנה התאחדות עולי גרמניה בחיפה, הסרט "שמעון טשינג" שהזמינה ועדת התרבות של מועצת פועלי חיפה, ארבעה סרטים לסיפור מגילת אסתר, ועוד.
הלחין קאנונים ויצירות מוזיקליות שונות, בעיקר כאלו המיועדות לתפילה ולשירי קודש, ובין לחניו נמנים: "ארוממך השם", "אתה הצבת", "השיבנו", "אלהים באו גוים בנחלתך", שלום עליכם ביצוע של יהונתן דקל ללחן של בן-אורי ל"שלום עליכם" מופיע בגוגל וידאו. ו"הוי עד מתי" (המנון תנועת "קדימה").
כתב מוזיקה למחזמר שביים "הלוך הלכו העצים" (משל יותם) שהועלה בתרצ"ד.
כמו כן ניצח על מקהלות שונות שהקים, ובין השאר בברלין, בעמק בית שאן, ב"כפר הנוער הדתי" ובקריית-שמואל.
כתב כ-250 מאמרים בתחומי עיסוקיו השונים.
בין מאמריו, מחקרים חדשניים בנושא "לשון בנייה בתורה" כפי שכינה אותו, ובהם הוכיח כי בתוכן לשון פסוקי התורה העוסקים במבנים וכלים, וכן בתבות, במילים ובאותיות שבהם, טמונים סודות התוכניות ההנדסיות של המבנים והכלים. כך למשל בתיבת נוח, המשכן וכליו שבהם מנורת שבעת הקנים (כלי המשכן דומים לכלי המקדש אך קטנים יותר), ועוד.
מאיר בן אורי הקים את המוזיאון בתש"מ, כ-3 שנים לפני פטירתו, באגף בקומה השנייה של ביתו בקריית-שמואל, ובו הציג מעבודותיו המגוונות. במסגרת המוזיאון הקים מאיר בן אורי ארכיון שבו מתועדות עבודותיו.
בין העבודות היו דגמים של המשכן וכליו, כשתלמידי כיתה ה' מבית הספר היסודי מקריית שמואל שהחלו ללמוד על המשכן וכליו, באו למוזיאון לראות את הדגמים.
לאחר פטירתו הפעיל את המוזיאון בנו יאיר. במשך זמן ניכר היה המוזיאון סגור עד שיאיר פתח את המוזיאון מחדש.
במוזיאון מוצגים כיום כ-300 פריטים ובהם ציורים בעקבות התנ"ך, המדרש, נופי הארץ וההתיישבות; מחזור מאויר לימים הנוראים לתפילות בקיבוץ שדה אליהו; תשמישי קדושה מקוריים; כדי חרס מעוטרים וצלחות חרס מעוטרות; רהיטי ביתו שעיטר בידיו; יצירות אמנות חינוכיות לילדים ובהם דגמי כלי המשכן; יצירות מוזקליות יהודיות מקוריות שיצר; מבחר תכנונים אדריכליים ליישובים ומוסדות של הציונות הדתית; מחקרים ומוצגים בנושא "לשון בנייה בתורה"; ועוד.
בין הציורים המוצגים ציורים של בריאת העולם, אברהם והמלאכים (שני ציורים), האחים משליכים את יוסף לבור, סולם יעקב (שתי תמונות), יציאת מצרים, מנורת שבעת הקנים, המפגש בין בלעם ואתונו למלאך, דוד המלך מנגן לפני שאול, דוד רוקד לפני ארון הברית כשמיכל בת שאול צופה מהחלון (שני ציורים), ציורי אגדות רבה בר בר חנה, ארון הקודש שבבית הכנסת הגדול של קריית שמואל, ים סוף באזור שארם א-שייח, ועוד.
ערכים על מבנים ואתרים שתכנן מאיר בן אורי
אלחנן ריינר, המדרון, הערוץ וקו הרקיע: מאיר בן אורי רושם את ירושלים, עת-מול, גיליון מס' 191, שבט תשס"ז, מדור "אוצר ספרים", עמ' 29-28.
יאיר בן אורי, איש חכם לב בפקיעין, מאיר בן אורי ובית הכנסת העתיק בפקיעין, עת-מול גיליון מס' 245, ניסן תשע"ו, עמ' 25-27
דוד תדהר (עורך), הערך "מאיר בן-אורי (מקסימיליאן ואסבוצקי)" באנציקלופדיה לחלוצי הישוב ובוניו, כרך ג (1949), עמ' 1352
אתר מוזיאון בן אורי
מאיר בן אורי, תחריטים לציון מאה שנה להולדתו של הרמן שטרוק, באתר דעת (יצא כמאמר בהוצאת "המכון לאמנות דתית", קריית-שמואל (חיפה) תשל"ו (1975)
מאיר בן אורי, פרשה במקרא בביטוי משולב מוזיקלי וציורי : קול יוסף – מעשה בשר האופים ושר המשקים (על פי הרצאה שניתנה בכינוס הישראלי השלישי למוזיקה דתית, חנוכה תשכ"א, ירושלים)
מאיר בן אורי, ציורים וביאורים לנשיאות-כפיים - בימים ההם ובזמן הזה
עיטורים למגילת אסתר של מאיר בן אורי, בכתב העת הווירטואלי מעמקים, גיליון מס' 30, אדר תש"ע (בתוך אתר דעת)
מאיר בן אורי, בתי כנסת במדינת ישראל, "ממעמקים" (כתב עת מקוון באתר דעת), גיליון מס' 41, ניסן, תשע"א
מאיר בן אורי, "רבוע היה כפול", "בית מקרא", כרך ס"ב, טבת-אדר תשל"ה
מאיר בן אורי, "הכרובים על הכפורת", "בית מקרא", כרך ע"ה, תמוז-אלול תשל"ח
מאיר בן אורי, "העמודים של חצר המשכן", "בית מקרא", כרך פ"ה, טבת-אדר תשמ"א (אחרון בקישור)
תלמיד על רבו – מאיר בן אורי מספר על הרמן שטרוק, "ממעמקים", גיליון 40, אדר ב' תשע"א, מרץ 2011, באתר דעת
יומן מצויר, ברשומה על יומנים באתר "חנות הספרים של איתמר" (הנושא השמיני)
ביצועים ללחנים של מאיר בן אורי, ב"אוצר הזמר העברי" שהוא חלק מאתר רשות השידור
 האזנה לשירי מאיר בן אורי, באתר זמרשת
ד"ר אריה גלאי, אוסף תצלומי כפר הנוער הדתי, תצלומי המבנים בכפר הנוער הדתי שתכנן מאיר בן אורי המובאים באתר כפר הנוער הדתי
רשימת הפרסומים הקשורים במאיר בן אורי בקטלוג המאוחד של הספריות בישראל
רשימת המאמרים של מאיר בן אורי באתר רמב"י
משה גורלי, אדריכל ומלחין, דבר, 19 בפברואר 1954
דיאגרמת פיינמן היא ייצוג של תהליכים בתורת השדות הקוונטית באמצעות מסלולי חלקיקים. היא הומצאה על ידי הפיזיקאי האמריקאי ריצ'רד פיינמן.
בדיאגרמה, חלקיקים מיוצגים על ידי קווים, אשר עשויים להיות מפותלים או ישרים, עם חץ או בלי חץ, בהתאם לסוג החלקיק. נקודה בה הקווים מתחברים אחד לשני נקראת "צומת אינטראקציה", או פשוט "צומת". ישנם שלושה סוגים שונים של קווים: "קווים פנימיים" מחברים שני צמתים, "קווים נכנסים" נמתחים מ"העבר" אל תוך צומת ומייצגים את המצב הראשוני, ו"קווים יוצאים" נמתחים מצומת אל "העתיד" ומייצגים את המצב הסופי.
ריצ'רד פיינמן קיבל את ההשראה לדיאגרמות אלה בעקבות הפלקסגון שהוצג לו על ידי ארטור סטון Arthur H. Stone בשנת 1939. הוא בנה דיאגרמה המראה כיצד ניתן לעבור בין צדדיו השונים של פלקסגון בעל שישה צדדים המכונה הקספלקסגון Hexaflexagon. מקרה זה הוא דוגמה לדרך בה שעשועי מתמטיקה יכולים להוביל להתפתחויות בתחום המדע.
אינטגרלי מסלול
Feynman Diagrams - Sixty Symbols - הסבר על דיאגרמת פיינמן 
יעל העליון (10 בינואר 1938 - 12 באוקטובר 2002) הייתה משוררת, סופרת ילדים ואשת חינוך ישראלית.
נולדה בתל אביב, בת לאסתר (אסיה) וד"ר יוסף (אוסיה) פעמוני (גלוקמן). בילדותה ובבגרותה נחשבה לעילוי ומופת, כישרונית ומחוננת. הקפידה לציין את יום הולדתה בתאריך העברי ח' בשבט.
היא נישאה לסופר ולעיתונאי איש "מעריב", יעקב העליון. בני הזוג התגוררו באילת שנים מספר, לאחר מכן שבו להתגורר בתל אביב. להם שני ילדים.
בתחילת דרכה עבדה כמורה, ובהמשך ייסדה את בית הספר לאמנויות תל אביב וניהלה אותו משנת 1984 ועד פטירתה בשנת 2002.
העליון התאבדה בקפיצה מחלון דירת המשפחה במגדל הלונדון מיניסטורס בתל אביב. לזכרה מתקיימת מדי שנתיים תחרות כתיבת סיפורים קצרים בבית הספר לאמנויות אותו ניהלה.
באמצע הקיץ
מה ראיתי, המשטרה, הוצאת מסדה 1977
פייטר, הוצאת קרני 1964, מסדה 1978
מגן דוד אדום, הוצאת מסדה 1979
מכבי האש הוצאת מסדה 1979
אוהד גרינוולד (נולד ב-29 ביולי 1986) הוא עיתונאי, עורך דין וסופר ישראלי. ידוע בשל סיקורו את קבוצת מכבי תל אביב בכדורסל במסגרת עבודתו ככתב באתר וואלה! ספורט, סיקור שהיה שונה בגישתו לקבוצה מזה של עיתונאים אחרים, וייצר חשיפות בקנה מידה גדול, כמו סכסוכים בין בעלי הקבוצה, חשיפת המאזן הכספי שלה ועוד. ב-2012 נבחר ל"עיתונאי הספורט של השנה" על ידי עיתון מקור ראשון. ב-2017 הוציא את ספרו הראשון, שעוסק באחורי הקלעים של ניהול מכבי תל אביב.
גרינוולד נולד בתל אביב למשפחה דתית-לאומית. בשנות העשרה לחייו החל את פעילותו העיתונאית ככותב צעיר באתרי אוהדים של מכבי תל אביב, בהם אתר "המכבי.קום". בשנת 2004 התגייס לצה"ל ושירת בחטיבת דובר צה"ל ככתב צבאי באתר האינטרנט הרשמי של צה"ל, שם סיקר את תוכנית ההתנתקות ואת מלחמת לבנון השנייה בטרם מונה לעורך הראשי של האתר. בשנת 2006, במקביל לשירותו הצבאי, החל לכתוב באתר וואלה! ספורט, שם שימש ככתב בעיקר בנושאי קבוצת מכבי תל אביב בכדורסל. הכתבה הראשונה שפרסם כללה ציטוט פנימי מבכיר בקבוצה, שגרינוולד תושאל על זהותו בידי יו"ר הקבוצה, שמעון מזרחי. לאחר שלא השיב עקב חיסיון המקור, החלה מערכת יחסים עכורה בינו לבין אנשי המועדון.
גרינוולד חתום על חשיפות רבות שפורסמו תחת ידיו בנושאי מכבי תל אביב בין 2006 ל-2015, שגרמו גם לאנטגוניזם רב נגדו בקרב חלק מאוהדי ומנהלי הקבוצה, גם עקב עברו של גרינוולד כאוהד הקבוצה. בנוסף היה מיוזמי הפורמט "משחק מקקדים" של האתר, בו מתדיינים על משחק הערב (במסגרות שונות, אך בדרך כלל משחקיה של מכבי תל אביב ביורוליג), ושימש חבר פאנל קבוע בו, לצד שי האוזמן והילה קובו. להלן רשימה חלקית של כמה מהבולטות שבחשיפותיו וכתבותיו:
ראיון עם שמעון כספי, אביו של עמרי כספי, בו האב מלין על היחס לבנו בקבוצה באופן תקיף וישיר.
חשיפת הרפורמות במבנה העסקי-ניהולי של מכבי תל אביב, וקרבות השליטה בין הבעלים, דייוויד פדרמן, רענן כץ ושמעון מזרחי.
מספר חשיפות בשיתוף כתב גלובס טל וולק, בהן "מכתב הגירוש", שגרם לרענן כץ לעזוב את הבעלות על המועדון, וחשיפת תקציב המועדון על כל חלקיו במשך שתי עונות רצופות.
חשיפת דבר חתימתו של יוגב אוחיון בקבוצת לוקומוטיב קובאן הרוסית בעת היותו במשא ומתן עם מכבי תל אביב, שהובילה לקרב חריף בין השחקן לקבוצה.
ראיונות עם אנשי מפתח בקבוצה, כמו דייויד פדרמן, שי רקנאטי, ניקולה וויצ'יץ', דייוויד בלאט, דריק שארפ, יניב גרין, טל בורשטיין ועוד.
במרץ 2017 ראה אור ספרו הראשון, המועדון: הסודות של מכבי תל אביב, עליו עבד מאז עזיבתו את וואלה!, בהוצאת כנרת זמורה-ביתן דביר.
במקביל לעבודתו העיתונאית למד גרינוולד משפטים ופילוסופיה באוניברסיטת בר-אילן. הוא התמחה בפירמת עורכי הדין גורניצקי ושות'.
הבלוג של אוהד גרינוולד | רשימות על ספורט ועל דברים מעניינים פחות, באתר וואלה! ספורט
המספרים שמרכיבים את מכבי תל אביב | המאזנים, ההפסדים, הבזבוזים. למי שפספס, אנו מגישים שוב סדרת הכתבות שעצבנה כל כך את הנהלת מכבי ת"א, באתר וואלה! NEWS‏, 29 ביולי 2009
שלמה מן, לא אוהד שרוף, באתר העין השביעית, 22 בנובמבר 2010
אוהד גרינוולד‏, האם מוני פנאן באמת התאבד: קטע מספרו של אוהד גרינוולד, באתר וואלה! NEWS‏, 03 ביוני 2014
טוֹלוּי ׁ(במונגולית: Тулуй хаан, באנגלית: Tolui, חי בשנים 1190-1232) היה בנו הרביעי והצעיר ביותר של ג'ינגיס חאן. לאחר מותו של ג'ינגיס וחלוקת האימפריה המונגולית לנחלות בין בניו, זכה טולוי לשלוט בשטח מונגוליה ותיפקד כחאן בפועל עד למינויו של אחיו אוגדיי לחאן הגדול. טולוי תיפקד כשליט בפועל גם בזמן הקרבות כנגד שושלת ג'ין והאימפריה הח'ווארזמית.
טולוי ידוע יותר בשל צאצאיו, שמעשיהם עיצבו את פניה של האימפריה בדורות שלאחריו. הוא היה אביהם של מונגקה, החאן הגדול האחרון, קובלאי, מייסד שושלת יואן, אריק בוקה והולאגו, מייסד השושלת האילח'אנית. היריבות בין משפחותיהם של טולוי, אוגדיי ודז'וצ'י גרמו לחוסר יציבות לאחר מותם של אוגדיי ובנו גויוק. עם זאת, דווקא הסכסוך בין בניו של טולוי, קובלאי ואריק בוקה, הוביל לפיצול הח'אנויות המונגוליות בשנות ה-60 של המאה ה-13.
לאחר שמונגקה התמנה להיות הח'אן הגדול, הוא העניק לאביו, לאחר מותו, את תואר הח'אן הגדול בטענה שזה הגיעה לו בגלל היותו הבן הצעיר (שיורש את נחלת אביו המקורית) וניהולו בפועל את האימפריה.
צ'אגאטאי חאן
אוגדיי חאן
מונגקה חאן
קובלאי חאן
הולאגו
אברהם "לאבאן" לייבוביץ - (קרקוב - 28 באפריל 1943 קרקוב, פולין) חבר תנועת דרור פרייהייט. מלוחמי אי"ל וממנהיגי תנועת "החלוץ הלוחם" בתקופת מרד גטו קרקוב.
לייבוביץ נולד בקרקוב למשפחה שומרת מסורת. בימי נעוריו הצטרף לתנועת הנוער דרור פרייהייט וב-1933 יצא להכשרה חלוצית בעיר כשנוב. ב-1936 היה ממובילי ארגון ההגנה העצמית היהודית כנגד עליית האנטישמיות. ב-1938 הגיע לוורשה על מנת להשתתף בסמינר תנועה דרור.
ב-1939 גויס לייבוביץ לצבא הפולני והגיע ללבוב. בתקופת המלחמה חזר לוורשה והצטרף לארגון היהודי הלוחם. ב-20 ביוני 1942 הגיע לוורשה להתייעצות, נפל בידי המשטרה הפולנית ונאסר בכלא בגאנשובקה משם שוחרר ב-22 ביוני 1942 לאחר מאמצים רבים של חבריו. נשלח על ידי אי"ל לקרקוב, לעזור בארגון המרד בעיר. היה בין מנהיגי מחתרת "החלוץ הלוחם" שהורכבה מאנשים מכל תנועות הנוער בעיר בהובלת תנועת הנוער עקיבא. המחתרת מנתה כ-100 חברים כשבראשה עמדו 4 אנשים:
אהרון (דולק) ליבסקינד מתנועת "עקיבא" – המפקד.
אברהם (לאבאן) לייבוביץ מתנועת "דרור" – גזבר ובהמשך קצין מבצעים.
שמשון (שימק) דרנגר מתנועת "עקיבא" - מנהל "המשרד הטכני" (הכנת תעודות מזויפות) ועורך הביטאון המחתרתי.
מלאכי (מאניק) אייזנשטיין מתנועת " הסתדרות הנוער החלוצי"
ב-1942 ביצעה המחתרת מספר פעולות קטנות נגד הגרמנים שלא מנעו את המשך שילוח יהודי העיר להשמדה ולכן הוחלט שנדרשות פעולות יותר משמעותיות. באוקטובר 1942 התאחדה מחתרת "החלוץ הלוחם" עם המחתרת השנייה שפעלה בעיר (מחתרת "איסקרא" של תנועת דרור) והוקמה מפקדה משותפת שכללה את:
אהרון ליבסקינד מ"החלוץ הלוחם"
אברהם לייבוביץ מ"החלוץ הלוחם"
שמשון דרנגר מה"החלוץ הלוחם"
צבי (השק) באומינגר מ"איסקרא"
ברוך (בנק) הלברייך מ"איסקרא"
גולה מירה מ"איסקרא".
שיאה של פעילות המחתרת המאוחדת היה ב-22 בדצמבר 1942 אז הכתה המחתרת במספר מקומות רב בעיר כשהפעולה הידועה ביותר הייתה ההתקפה על "קפה ציגנריה" שם נפגעו מספר רב של גרמנים. הגרמנים פעלו באופן מיידי (כנראה בעקבות הלשנה) ולכדו מספר גדול מהמשתתפים בפעולה שהסתתרו ב"בונקר" שברחוב סקבינסקה. ב-23 בדצמבר 1942 הגיעו לייבוביץ ואנטק צוקרמן לאותו ה"בונקר" ונפלו למארב הגסטאפו. צוקרמן נפצע אך הצליח להתחמק והגיע פצוע בחזרה לורשה בעוד שלייבוביץ, שנכנס ראשון, נלכד ונשלח לכלא מונטלופיך. לייבוביץ ישב בכלא עד 28 באפריל 1943 ואז נשלח למחנה פלאשוב. בהיותו בדרך ניסה לברוח ונורה למוות. בכיסו נמצא פתק עליו כתוב: "אברהם לייבוביץ, אני יהודי!".
כשנתפס לייבוביץ נמצאו בניירותיו כתובתו ברחוב ז'ולאבסקי 5, שהייתה גם כתובת המפקדה. ב-24 בדצמבר 1942 הגיעו לשם אנשי הגסטאפו הרגו, לאחר קרב, שניים ממנהיגי המחתרת (אהרון ליבסקינד ואידק טננבוים)
על פעילותו המלחמתית נגד הנאצים העניקה לו ממשלת פולין, לאחר המלחמה, את העיטור הצבאי הגבוה "ויריטוטי מיליטרי".
מרד גטו קרקוב
יחזקאל רבן, אהרן פריברג דעו, אני יהודי - חייו ומותו של אברהם לייבוביץ (לאבאן) ממפקדי גיטו קראקוב, הוצאת בית לוחמי הגיטאות ו"הקיבוץ המאוחד", 1985
אברהם ליבוביץ באתר "ארגון הפרטיזנים, לוחמי המחתרות והגטאות"
אברהם לייבוביץ באתר בית לוחמי הגטאות
הייתי המקשרת של לאבאן באתר יוצאי קרקוב
אנטק צוקרמן, ציון לנפש מורדי הגטו, על המשמר, 16 במאי 1947
ביוגרפיות באתר "מורשת - בית עדות ע"ש מרדכי אנילביץ"
יהדות סוראמי הם יהודי העיירה סוראמי שבמחוז כארתלי הפנימית גאורגיה.
תעודות משפטיות מסוף המאה השמונה עשרה, עוסקות בבני משפחת מנאשראשווילי, שהגיעו לסוראמי, לאחר שעברו מסכת קשה של מעשי אכזריות ונמלטו מאדונם הקודם, והפכו לצמיתים של מנזר סווטיצחובלי במצחתה. לאחר שנים תבע אדונם לשעבר מסוראמי שיחזרו לבעלותו, והמשפחה ניהלה מאבק ממושך על רצונה וזכותה להישאר בחסות המנזר .
ביוני 1850, נרשמה בסוראמי, עלילת הדם הראשונה בגאורגיה (למעשה הראשונה באימפריה הרוסית), כאשר נעלם ילד נוצרי קטן, בן לזוג מהעיר גורי, שהתארח בבית משפחה בסוראמי. התערבותו של משה מונטיפיורי אצל הנציב הבכיר של מלכות המשנה של הקווקז, מיכאיל סיומונביץ' וורונצוב, לא עזרה והיהודים שנאשמו ברציחת הילד נשלחו לסיביר.
ברשימת בתי הכנסת שנערכה על ידי הסובייטים בשנת 1946 צויין גם בית הכנסת בסוראמי, ברחוב אינטרנציונלה 115 , שהוקם בשנת 1915 .
סורמלו
יצחק אילן
דימיטאר איבנוב ברבאטוב (בבולגרית: Димитър Иванов Бербатов; נולד ב-30 בינואר 1981 בבלגואבגרד) הוא כדורגלן בולגרי המשחק בעמדת החלוץ בקבוצת פאוק סלוניקי.
טרם הגעתו לפולהאם שיחק ברבטוב במנצ'סטר יונייטד, טוטנהאם הוטספר, באייר לברקוזן וצסק"א סופיה. הוא הכובש המצטיין של נבחרת בולגריה בכל הזמנים עם 48 כיבושים, שימש כקפטן הנבחרת במשך כארבע שנים ובעונת 2010/2011 היה למלך השערים של הפרמייר ליג.
ברבאטוב נולד בעיר בלגואבגרד. אביו, איוואן, היה כדורגלן ששיחק בקבוצת פירין בלגואבגרד המקומית ובצסק"א סופיה, ואימו, מרגריטה, הייתה שחקנית כדוריד. ברבטוב שיחק בילדותו בקבוצת הילדים של פירין המקומית, בטרם עבר לשחק בקבוצת הנוער של צסק"א סופיה. בילדותו העריץ את מרקו ואן באסטן, אך לאחר טורניר יורו 1996 בו היה אלן שירר למלך שערי הטורניר, ראה בו ברבאטוב מודל לחיקוי, והחל לאהוד את קבוצתו החדשה של שירר, ניוקאסל יונייטד.
בשנת 1998 עבר ברבטוב מפירין למחלקת הנוער של צסק"א סופיה, קבוצתו לשעבר של אביו, ובעונת 1998/1999, בהיותו בן 18, כבר ערך את הופעה הבכורה במדי הקבוצה הבוגרת. בעונתו הראשונה שותף ברבטוב ב-11 משחקי ליגה בהם תרם שלושה שערים. שלושה שערים נוספים אותם כבש בחמישה משחקים, סייעו לקבוצה להעפיל לגמר הגביע הבולגרי, בו ניצחה צסק"א 0-1 את ליטקס לובאץ' משער של ולנטין סטנצ'ב.
בזכות זכייתה בגביע הבולגרי, קיבלה צסק"א כרטיס לגביע אופ"א. בסיבוב המוקדמות הראשון, פגשה הקבוצה את ניוקאסל האנגלית בכיכבו של שירר, גיבור ילדותו של ברבאטוב, והודחה לאחר שהפסידה 4-2 בסיכום שני המשחקים. בעונה זו החל ברבאטוב לקנות לעצמו שם בליגה המקומית, הוא כבש 14 שערים ב-27 משחקי ליגה, וסייע לקבוצתו לסיים את העונה במקום השני בליגה. גם בפתיחת העונה הבאה, עונת 2000/2001 המשיך ברבאטוב לשמור על יכולת כיבוש מרשימה. הוא כבש תשעה שערים ב-11 משחקים בליגה הבולגרית, והוסיף שבעה כיבושים, בהם חמישייה בניצחון 0-8 מול פ.צ. טירספול, בארבעה משחקים בלבד במוקדמות גביע אופ"א.
יכולתו הטובה של ברבאטוב לא נעלמה מעניהם של ציידי הכשרונות בליגות הבכירות, וב-1 בינואר 2001 הוא עבר בתמורה ל-1.3 מיליון אירו אל באייר לברקוזן מהבונדסליגה, וחתם על חוזה לארבע עונות וחצי. לאחר שבעה משחקים בקבוצת המילואים, בהם כבש שישה שערים, ערך ברבאטוב את הופעת הבכורה ב-10 בפברואר 2001 כשעלה כמחליף בניצחון הליגה מול פ.צ. קלן, אך שותף בהמשך העונה בחמישה משחקי ליגה נוספים בלבד.
בעונה הבאה, עונת 2001/2002, כבר היה ברבאטוב לגורם מרכזי יותר בקבוצה. הוא שותף ב-24 משחקי ליגה, בהם הבקיע שמונה שערים, ואף לקח חלק משמעותי בהעפלתה של לברקוזן עד לגמר טורניר ליגת האלופות, כולל שער שכבש בניצחון 2-4 במשחק הגומלין מול ליברפול בשלב רבע הגמר. הקבוצה סיימה את העונה במקום השני בליגה הגרמנית, נקודה אחת בלבד מהמקום הראשון. ברבטוב גם כבש שישה שערים בשישה משחקים בגביע הגרמני, כולל שער יתרון במשחק הגמר, בו הפסידה לבסוף הקבוצה בתוצאה 4-2 לשאלקה 04.
בעונת 2002/2003 חוותה לברקוזן עונת משבר קבוצתית, וגם מקומו של ברבאטוב לא נפקד. הוא כבש ארבעה שערי ליגה בלבד ב-24 משחקים בהם שותף, והקבוצה כמעט שנשרה לליגת המשנה, אך לבסוף סיימה את העונה במקום ה-15, מקום אחד מעל  הקו האדום . גם בליגת האלופות חוותה הקבוצה הצלחה פחותה מבעונה שקדמה לה, הקבוצה אמנם סיימה במקום השני בשלב הבתים, אך בשלב הבתים השני סיימה במקום האחרון, כשהפסידה בכל ששת משחקיה.
בעונה הבאה, עונת 2003/2004, התאוששה הקבוצה, וברבאטוב החל לקנות לעצמו מעמד של שחקן מפתח. הוא היה למבקיע המצטיין של קבוצתו בליגה עם 16 כיבושים, והוליך אותה עד למקום השלישי בטבלה בסיום העונה. גם בעונה העוקבת המשיך ברבאטוב להיות בורג מרכזי במועדון. הוא סיים את העונה עם 20 שערי ליגה, והיה שנית למבקיע המצטיין של קבוצתו, והשלישי בטיבו בליגה. בעונת 2005/2006 כבש ברבאטוב 21 שערים, הכובש המצטיין של קבוצתו בשלישית, ושני רק למירוסלב קלוזה בליגה הגרמנית כולה.
לאחר חמש עונות וחצי בליגה הגרמנית, עבר ברבאטוב לקראת עונת 2006/2007 לשורותיה של טוטנהאם מהפרמייר ליג, ששילמה תמורתו 16 מיליון אירו, התמורה הגבוהה ביותר ששולמה עבור שחקן בולגרי. באוגוסט הוא ערך את הופעת הבכורה שלו במדי הקבוצה במשחק הליגה מול בולטון וונדררס, ושלושה ימים אחר כך כבש את שערו הראשון בניצחון הביתי מול שפילד יונייטד. הוא סיים את עונת הבכורה שלו ככובש המצטיין של הקבוצה בליגה עם 12 שערים, והוליך אותה עד למקום החמישי בסיום העונה, המיקום הגבוה ביותר של הקבוצה מאז עונת 1989/1990. גם במשחקי גביע אופ"א היה ברבאטוב למלך השערים של קבוצתו, הוא כבש שבעה שערים, בשמונה משחקים והעפיל עם הקבוצה עד שלב רבע-גמר הטורניר בו הודחה מול סביליה הספרדית.
בעונה הבאה, עונת 2007/2008 היה ברבאטוב שוב לכובש המצטיין של קבוצתו, במשותף עם רובי קין, עם 23 שערים בכל המסגרות, מהם 15 שערי ליגה לשני החלוצים, ואף כבש רביעייה בניצחון 4-6 מול רדינג. בליגה התדרדרה הקבוצה עד למקום ה-11, אך זכתה בכרטיס לסיבוב המוקדמות הראשון של גביע אופ"א בזכות זכייתה בגביע הפוטבול ליג. במשחקי גביע אופ"א של אותה העונה תרם ברבאטוב חמישה שערים בשמונה משחקים, והגיע עם הקבוצה לשלב שמינית הגמר בו הודחה מול פ.ס.וו. איינדהובן בבעיטות הכרעה.
ב-1 בספטמבר 2008 חתם במנצ'סטר יונייטד תמורת סכום העברה של 30.75 מיליון פאונד והשאלתו של פרייזר קמפבל, וערך את הופעת הבכורה, בה אף בישל שער לקרלוס טבז שלוש דקות מהפתיחה, בהפסד החוץ 2-1 לליברפול. בעונת הבכורה שלו היה ברבאטוב לכובש השלישי בטיבו בקבוצה במשחקי הליגה, אחרי כריסטיאנו רונאלדו וויין רוני, עם תשעה שערים, והרביעי בכל המסגרות עם 14. הוא סייע לקבוצה לזכות באליפות שלישית ברציפות, בגביע הפוטבול ליג, באליפות העולם לקבוצות ולהעפיל עד לגמר ליגת האלופות 2009 בו הפסידה לברצלונה. יונייטד העפילה עד לשלב חצי הגמר של הגביע האנגלי בו הודחה בבעיטות עונשין מ-11 מטרים מול אברטון. ברבאטוב ספג ביקורת קשה כשהחמיץ את הפנדל הראשון עם בעיטה חלשה למרכז השער, אותה עצר טים האוורד, שוערה של אברטון, בלא מאמץ.
לקראת תחילת העונה הבאה, עונת 2009/2010, עזב רונאלדו את הקבוצה ועבר לריאל מדריד. מאמן הקבוצה אלכס פרגוסון החל להעלות הרכב במערך של 5-4-1, עם רוני כחלוץ בודד, החלטה שדחקה את מקומו של ברבאטוב ברוטציה. ברבאטוב פתח את העונה בצורה חלשה, ובינואר אף התפרסמו ידיעות כי פרגוסון הציב לו אולטימטום כי יימכר אם לא ישפר את יכולתו עד לסיום העונה. למרות הפיחות במעמדו, הציג ברבאטוב שיפור ביכולתו, וחזר להרכב עקב פציעתו של ווין רוני. בסיכום העונה כבש ברבאטוב 12 שערי ליגה אך לא הצליח לסייע לקבוצה לזכות באליפות נוספת, כשסיימה במקום השני, רק נקודה אחת אחרי צ'לסי.
בעונת 2010/2011 קנה לעצמו ברבאטוב את מעמדו במנצ'סטר. הוא פתח את העונה עם שער בניצחון 1-3 מול צ'לסי במגן הצדקה, וכבש גם את השער הראשון של היונייטד בליגה, בניצחון הביתי 0-3 מול ניוקאסל יונייטד במחזור הפתיחה. הוא הבקיע שני שערים נוספים בשלושת המשחקים העוקבים בליגה, ובמחזור החמישי כבש שלושער בניצחון 2-3 מול ליברפול. בנובמבר הוא הבקיע חמישייה בניצחון הביתי 1-7 על בלקברן רוברס והיה לשחקן הרביעי בהיסטוריה של הפרמייר ליג שרושם את ההישג, ובינואר כבש חמישה שערים נוספים בשני משחקים, וסך של 13 שערים בשמונה משחקים. ברבאטוב סייע למצ'סטר יונייטד לזכות באליפות כשבסיום העונה, עם 20 שערים בליגה, הוא הוכתר כמלך השערים של הפרמייר ליג. בליגת האלופות העפילה מנצ'סטר עד משחק הגמר בו הפסידה פעם נוספת לברצלונה.
על אף העונה הטובה שהפגין, דעך מעמדו של ברבאטוב בעיני פרגוסון בעונת 2011/2012. הוא שותף במשחקי הליגה רק ב-12 משחקים בהם פתח בחמישה בלבד, וכבש שבעה שערים.
לאחר שלא מצא את מקומו בהרכבה של מנצ'סטר יונייטד, הביעו מספר קבוצות את התעניינותן בשירותיו של ברבאטוב. הוא דחה את הצעותיהן של יובנטוס ופיורנטינה מהסרייה א', וחתם במדי פולהאם אצל המאמן מרטין יול שאימן אותו כששיחק בטוטנהאם. ברבאטוב ערך את הופעת הבכורה שלו במדי הקבוצה בהפסד החוץ 3-0 לוסטהאם יונייטד, כשעלה כמחליף במחצית, ובמשחק העוקב הבקיע לראשונה במועדון כשכבש צמד מול וסט ברומיץ' אלביון בניצחון הביתי 0-3 על וסט ברומיץ' אלביון. ב-1 בינואר כבש ברבאטוב את השער הראשון של שנת 2013 נגד וסט ברומיץ' אלביון .ברבאטוב עזר לפולהאם בדרבי של לונדון נגד האקסית טוטנהאם כאשר קבע את תוצאת הסיום 1-0.
ב-31 בינואר 2014, הושאל ברבאטוב למונקו הצרפתית לחצי עונה והחליף בעמדת החלוץ את רדאמל פלקאו הפצוע. בתום חצי עונת ההשאלה החליטה פולהאם לשחרר את השחקן שחתם על חוזה לעונה אחת במונקו. בתום החצי העונה הראשונה שלו כבש שישה שערים ב-12 הופעות ליגה.
ב-2 ביוני 2015 שוחרר השחקן מהקבוצה.
ב-2 בספטמבר 2015 חתם ברבאטוב לעונה אחת בפאוק סלוניקי.
ברבאטוב ערך את הופעת הבכורה שלו במדי נבחרת בולגריה ב-17 בנובמבר 1999 כשעלה כמחליפו של אלכסנדר אלכסנדרוב בהפסד 1-0 במשחק הידידות מול יוון. את שערו הראשון במדים הלאומיים כבש לאחר מספר חודשים, בהפסד 3-2 לנבחרת צ'ילה בפברואר 2000.
במשחקי מוקדמות מונדיאל 2002 כבש ברבאטוב חמישה שערים, אך לא הצליח להוביל את נבחרתו לטורניר מונדיאל 2002 לאחר שזו סיימה את המוקדמות במקום השלישי בבית. גם במשחקי המוקדמות של יורו 2004 כבש ברבאטוב חמישה שערים. הוא סייע לקבוצתו לסיים במקום הראשון בית ח' של המוקדמות ולהעפיל אוטומטית לטורניר הגמר. במשחקי הטורניר לא כבש ברבאטוב ולו שער בודד, ובולגריה סיימה את שלב הבתים עם שלושה הפסדים בשלושה משחקים ועם שער זכות בודד. היה זה הטורניר היחיד אליו הצליח להעפיל ברבאטוב בימיו בנבחרת הבולגרית.
ברבאטוב המשיך וכבש חמישה שערים במוקדמות מונדיאל 2006, שישה במוקדמות יורו 2008 וחמישה נוספים, כולל שלושער מול גאורגיה במוקדמות מונדיאל 2010 ואף שימש כקפטן הנבחרת במשך כארבע שנים בין 2006 ל-2010, בטרם פרש ממנה ככובש המצטיין בכל הזמנים עם 48 שערים.
במדי צסק"א סופיה
הגביע הבולגרי (1): 1998/1999
במדי טוטנהאם הוטספור
גביע הפוטבול ליג (1): 2007/2008
במדי מנצ'סטר יונייטד
אליפות אנגליה (2): 2008/2009, 2010/2011
גביע הפוטבול ליג (1): 2009/2010
מגן הקהילה (2): 2010, 2011
אליפות העולם לקבוצות (1): 2008
שחקן השנה בבולגריה (7): 2002, 2004, 2005, 2007, 2008, 2009, 2010
נבחרת העונה בפרמייר ליג (2):2006/2007, 2010/2011
מלך השערים של הפרמייר ליג (1): 2010/2011
נכון ל-24 ביולי 2016.‏
האתר הרשמי של ברבאטוב
פרופיל באתר מנצ'סטר יונייטד
פרופיל באתר פיפ"א
פרופיל באתר אופ"א
פרופיל באתר TransferMarkt
פרופיל באתר Soccerbase
פרופיל באתר worldfootball.net
פרופיל באתר National Football Teams
פרופיל באתר footballdatabase.eu
אמפיתיאטרון קסטרנסה (Amphitheatrum Castrense) הוא אמפיתיאטרון שנבנה ברומא העתיקה במאה השנייה. שרידי האמפיתיאטרון ממוקמים כיום בסמוך לכנסיית סנטה קרוס אין ג'רוסלמה. ייחודו של מבנה אמפיתיאטרון זה - בשל העובדה שנבנה מלבנים ולא מאבנים חצובות.
שרידי התיאטרון שרדו בשל שילובם בתוך חומת אורליאנוס.
אמפיתיאטרון זה היה שייך לחצר הקיסרי - ומכאן שמו "Castrense". על פי סגנון בנייתו, האמפיתיאטרון נבנה ככל הנראה בתקופת שלטונו של הקיסר טריאנוס. עם הקמת חומת אורליאנוס נעשה שימוש בקירות המבנה כחלק מהחומה - כאשר החומה קושרה על קיר המבנה ממזרח וממערב, והמבנה האליפטי, הפך למגדל שמירה בחומה. שערי המבנה נאטמו באבנים על מנת לבצרו.
איורים מהמאה ה-16 של המבנה מראים את קומתו השלישית, אולם זו נעלמה מאוחר יותר, וכיום נותרו קירות מעטים מהקומה הראשונה והשנייה.
האמפיתיאטרון היה בעל צורה אליפטי, אורכו 88.5 מטרים ורוחבו 78 מטרים. המבנה נבנה כולו מלבנים ומבטון מצופה לבנים. המבנה עוטר בתגליפי גבס וכותרות קורינתיות.
ההיסטוריה של האמפיתיאטרון
סמיואל בול פלאטנר, מילון טופוגרפי של רומא העתיקה, הוצאת אוניברסיטת אוקספורד
אברהם שיפרין (בבלארוסית: Аўраам Ісакавіч Шыфрын;‏ 8 באוקטובר 1923, מינסק, ברית המועצות - 5 במרץ 1998, ירושלים, ישראל) היה פעיל זכויות אדם ציוני יליד ברית המועצות, סופר, עורך דין ופעיל פוליטי ישראלי שבילה עשור בכלא הסובייטי בעוון ריגול לכאורה, עבור ארצות הברית וישראל.
אברהם שיפרין היה אחד מברי-הסמכא המובילים בעולם על מערכת הכליאה ומחנות עבודת הפרך ברוסיה הסובייטית (ה"גולאג"). עדויותיו של שיפרין לפני ועדת המשנה לביטחון פנים של הסנאט של ארצות הברית ושל ועדות אחרות של הקונגרס ב-1973, סיפקו לעולם המערבי לראשונה רישום רחב על היקף פעילות מחנות העבודה ברחבי ברית המועצות.
שיפרין נולד למשפחה יהודית במינסק. אביו, יצחק שיפרין, נעצר בשנת 1937 ונידון באשמת שווא לעשר שנות "עבודה מתקנת" בקולימה (סיביר) . עם פרוץ מלחמת העולם השנייה נשלח שיפרין כבנו של אויב העם לשרת ב"שטראפבאט" , מגדודי העונשין של ברית המועצות, ימים ספורים אחרי תחילת הקרבות נפצעו או נהרגו רוב מוחלט של חיילי היחידה, שלא אומנו ולא חומשו די הצורך. שיפרין נפצע והובל לבית חולים, בהבינו כי המשטר הסטליניסטי אינו רואה כל חשיבות בהישרדותם של בני אויבי העם, זייף את שמו הפרטי, תאריך ומקום לידתו, והמתין לשחרורו. עם החלמתו הוצב ביחידה אחרת בהתאם לזהותו החדשה, קיבל תפקידי פיקוד ועיטורים שונים, הוא השתתף בקרב קוניגסברג  וזכה למדליה בגין קרב זה . הוא השתחרר מן הצבא האדום ב-1945 בדרגת מאיור.
בין השנים 1949–1953 עבד כפרקליט עבור משרד ההגנה ובמקביל השתתף בפעילות ציונית מחתרתית. בשנת 1953 הואשם בריגול עבור ארצות הברית וישראל ונידון למוות. מאוחר יותר, הומר עונש המוות שלו למאסר של עשרים וחמש שנים בגולאג, חמש שנות גלות לאזורים מרוחקים, וחמש שנים של שלילת זכויות האזרח. בשנת 1963 שוחרר שיפרין מכלאו, לאחר שאיבד את אחת מרגליו בשנות הכלא. בשנת 1970 התאפשרה עלייתו לישראל. בעדות שמסר בפני ועדת החוקה של הסנאט בשנת 1973, מסר שיפרין כי שבויי מלחמה אמריקנים הוחזקו במחנות שבויים סובייטיים. עדות זו פותחה מאוחר יותר בידי הסופר האמריקאי נלסון דה מיל שהעמיד אותה בבסיס ספרו "בית הספר לקסם אישי" (1988).
בהמשך פרסם שיפרין תחקיר קונספירטיבי שבו טען כי טיסה 007 של קוריאן אייר לא התרסקה על נוסעיה, אלא הצליחה לנחות נחיתת חירום ונוסעיה נלקחו למחנות הסובייטים.
שיפרין היה נשוי לאליאונורה שיפרין  ממנהיגות מפלגת הימין הישראלית "ימין ישראל". הוא התגורר בזכרון יעקב ובשנותיו האחרונות בירושלים.
עדותו של אברהם שיפרין בוועדה של הסנאט, "בעשר שנות מאסרי התגלגלתי ב־35 מחנות ריכוז וחמישה בתי־כלא", דבר, 2 בפברואר 1973
אריאלה ראובני, הארכיון של שיפרין, דבר, 30 באוקטובר 1979
דן ארקין, אסיר ציון היושב בישראל פירסם מדריך למחנות הריכוז בברית־המועצות שעורר הד נרחב בעולם, מעריב, 19 בספטמבר 1980
תקציר הרצאה של אברהם שיפרין על המחקר הפאראפסיכולוגי בברית המועצות
Enemy of the Gulag, ‏8 ביוני 1998, באתר "The New American" (באנגלית)
איתי יאן פנקס (נולד ב-1973) הוא פוליטיקאי ופעיל בקהילת הלהט"ב בישראל. מכהן כחבר מועצת עיריית תל אביב-יפו מטעם "מרצ" ומשמש יושב-ראש ועדת המכרזים של העירייה ומחזיק תיק התפעול, תברואה, חופים ופיקוח עירוני. בעבר כיהן כיו"ר אגודת הלהט"ב בישראל.
איתי פנקס נולד בתל אביב וגדל בהרצליה שם סיים את תיכון "הראשונים". בצבא משרת במילואים כקצין בחיל השלישות, בדרגת רב סרן. בעל תואר ראשון במשפטים מאוניברסיטת ת"א ותואר שני במנהל עסקים עם התמחות במדיניות ציבורית מהמרכז הבינתחומי הרצליה.
בראשית דרכו הפוליטית היה חבר במפלגת הליכוד. בשנים 2000-2002, שימש כיו"ר אגודת הלהט"ב. תקופת כהונתו התאפיינה בצמיחה מהירה של האגודה, בהקמת סניפים חדשים של אגודת הלהט"ב בבאר שבע ובקריית שמונה, ובגידול ניכר בנראות ובפעילות התקשורתית. האגודה שקיבל פנקס הייתה במשבר כלכלי, והוא הקים בה מערך גיוס כספים, כולל קבלת אישור לתרומות המזכות בפטור ממס הכנסה בישראל ובארצות הברית. צעדים אלה הביאו לפירעון חלק ניכר מחובות העבר. העיתון "הזמן הוורוד" עבר בתקופתו לבעלות האגודה.
בשנת 2003 הצטרף למרצ, ונבחר במקום הראשון בפרימרייז ברשימת מרצ למועצת עיריית תל אביב יפו והחל לכהן מטעמה כחבר המועצה וכיועץ ראש העיר הראשון לענייני הקהילה הגאה. לקראת הבחירות בשנת 2006, ביחד עם מספר ראשי סניפים ופעילים מרכזיים במרצ, הכריז על תמיכתו בעמיר פרץ ובמפלגת העבודה.
בין 2004 ל-2008 כיהן כיו"ר אגוד ערים דן לביוב ואיכות הסביבה (מפעילת השפד"ן). פעילותו כיו"ר האיגוד הביאה את עורכי מגזין TheMarker לבחור בפנקס כאחד מ"מאה האנשים המשפיעים ביותר בישראל" (בגיליון ספטמבר 2006), בקטגוריית "המשפיעים על הסביבה", בנימוק הבא:
במסגרת פעילותו בעיריית תל אביב-יפו הביא להקצאת תקציב עירוני להקמת מרכז תרבות לקהילת הלהט"ב - המרכז העירוני לקהילה הגאה, הממוקם בגן מאיר ואשר הושק רשמית באירועי הגאווה 2008. ב-2015, פנקס מכהן כיו"ר ההנהלה הציבורית של המרכז.
משנת 2008 כיהן כיו"ר וכדירקטור בתאגידים עירוניים וממשלתיים וביניהם, תאגיד מי בת-ים, חברת נתיבי איילון וחברת "אתרים".
לקראת הבחירות לכנסת ה-18 עזב את מרצ, הצטרף למפלגת "צבר - מפלגת הצעירים של ישראל" והוצב במקום השלישי ברשימתה, שלא עברה את אחוז החסימה.
לקראת הבחירות המוניצפאליות 2013, שב פנקס למפלגת מרצ ונבחר למקום ה-7 ברשימת "מרצ תל אביב-יפו" למועצת העיר. מאז הבחירות, הוא משמש כיושב ראש ועדת המכרזים של עיריית תל אביב יפו ומחזיק את תיק התפעול, תברואה, חופים ופיקוח עירוני. פנקס עומד גם בראשות ועדת ההיגוי של פרויקט קירוי איילון לאחר שבפברואר 2015, אישרה הוועדה המקומית לתכנון ובנייה בתל אביב יפו להקים קירוי לאורך חלק מנתיבי אילון לשם הקמת פראק עירוני. בנוסף, מכהן כדירקטור בחברה העירונית מרכז הירידים והקונגרסים בישראל בע"מ ובתאגיד "מי אביבים".
בשנים האחרונות עוסק פנקס גם בייעוץ אסטרטגי לתשתיות.
ביוני 2015 במלאת 40 שנה לאגודת הלהט"ב זכה פנקס להיכלל בין 40 המשפיעים בתולדות קהילת הלהט"ב.
בשנת 2005 נישא לבן זוגו יואב ארד, יו"ר מועצת המנהלים של "חושן", במסגרת מערכה ציבורית להכרה בנישואים חד מיניים. הנישואין נערכו בקנדה, שהייתה בשעתה המדינה היחידה שאפשרה נישואי בני אותו המין לנתינים זרים. בקשתם לרישום הנישואין במשרד הפנים נענתה בשלילה. רק בסוף שנת 2006, בעקבות פסק הדין בבג"ץ יוסי בן ארי נגד מנהל מינהל האוכלוסין במשרד הפנים, התאפשר לבני הזוג להירשם במרשם האוכלוסין כנשואים.
ב-2010 הגישו פנקס ובן זוגו עתירה ראשונה מסוגה בישראל לבג"ץ, נגד משרד הבריאות, בדרישה לאפשר להם להשתמש בשירותי פונדקאות כדי להביא ילד. כתוצאה מהעתירה הודיע משרד הבריאות על הקמת ועדה מקצועית שהמליצה על שינוי חקיקה, שתאפשר פונדקאות להומוסקסואלים.
בספטמבר 2010 נולדו לבני-הזוג תאומות, באמצעות הריון פונדקאי בהודו. ב-2014 נולדה לבני הזוג בת נוספת, באמצעות הריון פונדקאי בתאילנד. בעקבות הולדת התאומות כתבה אמו של איתי, שוש פנקס, את הספר "האבאים של גל ונועה", ספר לילדים שיצא לאור בשנת 2012 בהוצאת "רימונים". הספר מסביר בשפה פשוטה ובחריזה את דרך הבאתן לעולם של בנות לזוג חד מיני, תוך שימוש בסיפורם האישי של פנקס וארד.
נטלי פרישקולניק, אחרי חתונת ההומוסקסואלים: המאבק על ההכרה, באתר ynet, 13 במרץ 2005
אלי סניור, איתי פנקס גאה לעזוב את מרצ, באתר של "עיתון תל אביב", 10 בפברואר 2006
יניב הלפרין, לא מתחרט, כן מתנצל, במקור, מתוך אתר "גו גיי", 22 בספטמבר 2008 - ראיון עם פנקס לפני סיום כהונתו בעיריית תל אביב (מתוך ארכיון האינטרנט "archive.is")
איתי פנקס, מנהלים, שמירה על הסביבה תשמור גם עליכם, באתר ynet, 27 באוקטובר 2015
הכנר הראשי (קונצרטמייסטר) הוא "מנהיג" התזמורת הקלאסית, משנה בתפקידו למנצח, ולמעשה הנגן המוביל את התזמורת כולה ובפרט את כלי המיתר.
הוא האחראי על המשמעת ומילוי אחר הוראות המנצח ועל חזרות הנערכות ללא נוכחות המנצח וזאת בנוסף לתפקידו ככנר המוביל את סקציית הכינור הראשון בתזמורת סימפונית או תזמורת מיתרים. על פי סידור התזמורת הנהוג, הכנר הראשון יושב ליד המנצח, משמאלו, בצד הקרוב לקהל.
בין תפקידיו:
במהלך החזרות, הכנר הראשי מכתיב את כיווני הקשתות לכל נגני כלי המיתר, נותן הערות קלות, ודואג לסדר ואחדות בין הנגנים. הוא מנהל את החזרות בהיעדרו של המנצח.
בתחילת הקונצרט, נהוג שכל כלי המיתר מכוונים את הכלים על פי הכיוון של הכנר הראשי, לאחר שהתאים את כיוונו לאבובן הראשון. בנוסף, כאשר נכנס המנצח או הסולן לבמה התזמורת קמה על פי סימן של הכנר הראשי, ומקובל שהמנצח או הסולן לוחצים את ידו של הכנר הראשי (בתזמורות ובמדינות מסוימות, מקובל גם שהכנר הראשי עומד על מנת לתת הנחייה לאבובן הראשון לתת את הצליל לה או שהוא נכנס לאחר התזמורת, בנפרד, וקד קידה בשמה).
במהלך הנגינה הכנר הראשי מוביל את התזמורת על ידי מחוות קלות בגופו.
לעתים, ביצירות סימפוניות, ישנו תפקיד לכינור סולו. במקרים כאלו, כאשר לא מדובר בתפקיד לכנר סולן אלא בקטעים קצרים יחסית בתוך היצירה, הכנר הראשי ינגן את התפקיד (על כל פנים, דברים אלו נכונים לכל ראש סקציה, לאו דווקא לכנר הראשון).
גם בהרכבים קאמריים, כגון רביעיית מיתרים, נהוג שהכנר הראשון מוביל את ההרכב. גם במקרה זה, הדבר בא לידי ביטוי כמו בתזמורת, בהנהגת ההרכב, שמירת האחדות בין הנגנים, כיוון הכלים והובלת ההרכב בזמן הנגינה. בהשאלה תפקיד זה ממולא על ידי נגן הקלרניט בתזמורות כלי נשיפה.
אסלאמיזם, הידוע גם כאסלאם פוליטי, הוא אידאולוגיה פוליטית הנגזרת מהשקפותיו השמרניות והדתיות של הפונדמנטליזם האסלאמי. בבסיס האידאולוגיה ניצבת ההנחה, לפיה האסלאם איננו דת ותו לא, כי אם מערכת פוליטית מורכבת החולשת על תחומי המשפט, הכלכלה והחברה במדינה.
האסלאמיזם חורט על דגלו עיצוב מחדש של המדינה על ידי החלה שמרנית וכוללת של החוק האסלאמי (שריעה, شريعة). עם זאת, הספרות האסלאמיסטית איננה מתמקדת ברובה במאבק בדתות אחרות, כי אם באידאולוגיות פוליטיות, שכן האסלאמיסטים נאלצו להתמודד מול תנועות מתחרות כמו קומוניזם במאבקם על תמיכת ההמונים. עוני רב ומתיחות בין-מעמדית הביאו לצמיחתן של תנועות סוציאליסטיות רבות ברחבי העולם המוסלמי במהלך המאה ה-20. ואולם התמוטטותה של ברית המועצות בשלהי המאה הביאה בסופו של דבר לירידה בהשפעתן של אידאולוגיות שמאליות. כתוצאה מכך, נותר האסלאמיזם בבחינת האידאולוגיה המהפכנית העיקרית בחברות המוסלמיות. העלייה הניכרת ברגש הדתי-מוסלמי, לצד העוינות הגוברת למערב ולישראל, הקנו לאידאולוגיה זו בסיס תמיכה נרחב.
לאחר פיגועי 11 בספטמבר (2001) זכה האסלאמיזם, בדומה לתנועות פוליטיות אחרות הנגזרות מהאסלאם, לתשומת לב גוברת בתקשורת המערבית. התקשורת נוהגת לבלבל את המושג "אסלאמיזם" עם מושגים קשורים כגון "אסלאם", "פונדמנטליזם" ו"והאביזם". אף שקיימת חפיפה מסוימת בין המושגים, קיימת הבחנה אקדמית מובהקת ביניהם. קבוצות אסלאמיסטיות אחדות היו ועודן מעורבות בטרור, ולפיכך הוצבו כמטרות במלחמה בטרור שהכריז הנשיא האמריקני ג'ורג' בוש הבן בעקבות פיגועי 11 בספטמבר.
החל מנפילת האימפריה הרומית המערבית ועד למאה ה 15, במשך 1,000 שנים, נתונה הייתה אירופה המערבית בקיבעון תרבותי, פוליטי ומדיני. בתקופה זו שגשגה אחת האימפריות הגדולות בתבל, האימפריה המוסלמית, אשר חלשה על שטחים מגבולות סין באסיה דרך שערי וינה, וספרד שבאירופה ועד מדינות קרן וצפון אפריקה. תהליך נסיגתו של האסלאם ככוח פוליטי עולמי, ששיאו קריסת האימפריה העות'מאנית ועלייתו של המערב ככוח דומיננטי בכל גזרות החיים, הוביל את האסלאם לחיפושי דרך, אם פנימיים או מופנים כלפי חוץ. על רקע זה צמחו ענפים רדיקליים באסלאם והמרכזיים שביניהם, הווהאבים שמרכזם בערב הסעודית, האסלאם הרפורמיסטי ממנו צמחו האחים המוסלמים במצרים, והשיעה האיראנית שהצליחה לחולל מהפכה פוליטית באיראן בשנת 1979.
בזיכרון הקולקטיבי של המוסלמים יש דיסוננס בין העבר הרחוק של המאה ה-8, תקופת הח'ליפות, בניית האימפריה המוסלמית, לבין התקופה שהחלה מהמאה ה-13 ומסמלת דעיכה פוליטית ודתית. בשנת 1258 בגדאד נכבשה והוחרבה על ידי חייליו של המצביא המונגולי הולגו חאן. בגדאד הייתה עיר תוססת בת 4 מיליון תושבים ומרכז תרבותי, דתי ופוליטי וכיבושה, העביר מן העולם את האימפריה העבאסית. בהמשך, האימפריה העות'מאנית צברה הישגים פוליטיים וצבאיים גדולים, וצבאה הצליח להגיע עד שערי וינה בתקופת סולימאן הראשון. שנת 1683, מועד כישלון המצור השני של הסולטאן מהמט הרביעי על וינה, הווה את נקודת המפנה בו החלה נסיגת האסלאם ועליית המערב, שהובילה לתסכול מצטבר בקרב המוסלמים. שיאו של התהליך היה קריסת האימפריה העות'מאנית ופירוק הח'ליפות על ידי מוסטפא כמאל (מייסד טורקיה המודרנית). בקרב אנשי הדת והעולמא, הישגי העבר מעולם לא יוחסו לאימפריה העות'מאנית, אלא לתקופת הח'ליפות ובמיוחד לארבעת הח'ליפים הראשונים, המכונים "ישרי הדרך" או ראשידון. התפישה הקדומה הייתה שהאסלאם הינו ישות אחת דתית ולאומית- דאר אל אסלאם, וכל השאר נתונים בעימות מתמיד עמו- דאר אל חרב. בנוסף, החלו אלמנטים מערביים לחדור לתרבות ולפוליטיקה במדינות ערב, החל מענידת שעונים דרך תכנון, ארגון ומנהל בנוסח מערבי. שליטים כמו מוחמד עלי במצרים ניסו לבצע רפורמות בצבא, בחינוך ובממשל. אליטות שיצאו ללימודים במערב, חזרו למדינותיהם וניסו לאמץ את השיטות אך בהצלחה קטנה מאד.
התפתחותן של התנועות האסלאמיסטיות הואצה במהלך שנות השישים, כאשר האידאולוגיה השלטת בעולם הערבי הייתה פאן ערביות מבית מדרשו של גמאל עבדל נאצר. גישה זו לא ייחסה משקל רב לדת וביקשה לכונן מדינה סוציאליסטית וחילונית המבוססת על לאומיות ערבית ולא על אסלאם. גם המשטרים המלוכניים וגם המשטרים הסוציאל–רדיקליים, בסיוע כספי נפט נדיבים, לא הצליחו, להחזיר את האסלאם לימי הזוהר. משטרים אילו, חילוניים ברובם, אשר התבססו על לאומיות ערבית הגיעו במרוצת השנים למצב של סטגנציה כלכלית ואי-שקט חברתי. מוסלמים רבים האשימו אותם בחבירה למערב, בייבוא רעיונות "זרים" וחדשניים, ( בידעה, בערבית:بدعة ), ובאחריות למצבם העגום של הערבים. מוטיב חוזר במשנתם של האסלאמיסטים הוא ההאשמה לפיה המוסלמים נרדפים ומנוצלים על ידי המערב העשיר, המבקש להרחיקם מדתם ולשעבדם לצרכיו .
חלק מהמוסלמים שנולדו ב 200 השנים האחרונות, לא הצליחו להבין את העליונות המערבית המוחלטת עליהם ,( עליונות לתפישתם). בנוסף חשו שהאסלאם תחת מתקפה "יודו-נוצרית" וחלק מן השליטים המוסלמים פנו ל"תכפיר". לפיכך המסקנה הרדיקאלית, אליה הגיעו חלקם הייתה: "אל אסלאם הווא אל חאל", האסלאם הוא הפתרון. לא האסלאם האורתודוקסי של זמננו אנו, אלא אסלאם מחמיר, כפי שפורש על ידי הפרשנים המחמירים ביותר מן האסכולה החנבלית. תנועות אלו, כל אחת בדרכה מנהלת מאבק בשליטים מקומיים וגורמי חוץ המזוהים עם המערב בכל טריטוריה בעולם.
בהודו, התפתחה התנועה הדיובנדית בתגובה לפעולות בריטיות נגד מוסלמים, תחת הנהגתו של סיד אחמד חאן אשר קרא לרפורמה ולמודרניזציה של האסלאם. התנועה, ששמה נגזר מהעיירה ההודית דיובנד, פירשה את האסלאם באופן שעודד הכפפה מעמדית של נשים, אסר על שימוש בטכנולוגיות ובאמצעי בידור שונים, וקרא לפעול רק על סמך "תגליות" אלוהיות או ידע ברוח-האל (ולא על סמך ידע אנושי).
אף שהפילוסופיה הדיובנדית היא פוריטנית במהותה, ומבקשת לדחות השפעה זרה (הינדית או מערבית) על החברות המוסלמיות, היא לא הייתה אלימה במיוחד והתמקדה בעיקר בהקמת "מדרסות" (مدرسة), או בתי ספר הלכתיים-מוסלמיים. תנועת הטרור הרדיקלית טליבאן, אשר שלטה באפגניסטן עד 2001, הייתה תוצר של הפילוסופיה הדיובנדית וה"מדרסות" הללו.
סיד אבו אל-אעלא מודודי היה דמות דתית חשובה בהודו של ראשית המאה ה-20, ומאוחר יותר, לאחר קבלת העצמאות מבריטניה, בפקיסטן. תחת השפעת האידאולוגיה הדיובנדית, הוא קרא ליצירת מדינה אסלאמית שתפעל על פי השריעה, כפי שהיא מפורשת על ידי מועצות השורא. מודודי יסד את הג'מאעת אסלאמי (جماعت اسلامي, "הקהילה האסלאמית") בשנת 1941 ועמד בראשה עד 1972. ספרו רב ההשפעה, "לקראת הבנת האסלאם", מיקם את האסלאם בהקשר המודרני, ונקרא לא רק על ידי חכמי דת (עולמא) שמרניים אל גם על ידי רפורמטורים ליברלים כמו אל פרוקי, שבספרו "האסלאמיזציה של הידע" ביקש ליישם כמה מעקרונות המפתח של מודודי. החשוב שבעקרונות הללו היה התאמתו של האסלאם עם האתיקה המדעית המודרנית. כפי שניסח זאת מודודי:
בנוסף, השקפותיו של מודודי שללו מכל וכל החלת שלטון לא-מוסלמי על מוסלמים.
רעיונותיו של מודודי השפיעו באופן ניכר על סייד קוטב (سيد قطب) במצרים. קוטב היה מהוגיה המרכזיים של תנועת האחים המוסלמים, שנוסדה במצרים בשנת 1928 על ידי חסן אל-בנא, אף שפעילותה נאסרה בחוק בעקבות עימותים שונים עם הנשיא המצרי גמאל עבדל נאצר, אשר כלא את פעיליה והוציא את קוטב להורג. התנועה ביקשה לשוב לעקרונות השריעה בטענה שאין בכוחם של הערכים המערביים להבטיח הרמוניה ואושר עבור המוסלמים. כיוון שרק ההדרכה האלוהית מסוגלת להוביל את האנושות לאושר, על המוסלמים לנטוש את הדמוקרטיה ולחיות על פי השריעה, היא רצון האל. האחים נמנו עם הקבוצות האסלאמיסטיות הראשונות שתמכו בג'יהאד (جهاد, מלחמת מצווה) נגד מי שאינם מאמצים את האסלאם. כדבריו של אל-בנה:
תפיסות אלה אומצו במלואן על ידי ארגון הג'יהאד האסלאמי המצרי אשר הוקם בשנות השבעים על ידי פלג קיצוני של פעילי האחים המוסלמים. ארגון זה היה אחראי להתנקשות בנשיא המצרי אנואר סאדאת, והתמקד בפגיעה במנהיגיהן החילוניים, הפרו-מערביים ומובילי הרפורמות של המדינות המוסלמיות. השקפות הארגון גובשו במסמך שחיבר מוחמד עבד אל-סלאם פארג, בו נטען כי "אין ספק ששדה הקרב הראשון של הג'יהאד הוא השמדתם של המנהיגים הכופרים הללו והחלפתם בסדר אסלאמי שלם."
לקראת סוף שנות השבעים הוקם פלג של הארגון ברצועת עזה, במה שהפך לימים לג'יהאד האסלאמי הפלסטיני, אשר ניהל מאז פעילות גרילה ומאוחר יותר טרור נגד מדינת ישראל, והתנגד באופן בלתי פוסק למדיניות הארגון לשחרור פלסטין החילוני ולמנהיגו יאסר ערפאת.
ישות נוספת שהשפיעה באופן ניכר על המחשבה האסלאמיסטית הייתה התנועה הווהאבית בערב הסעודית. הווהאביסטים, שהופיעו באמצע המאה ה-18 בהנהגתו של מוחמד אבן עבד אל-והאב, האמינו אף הם כי מן ההכרח לחיות על פי תכתיביו החד-משמעיים של האסלאם, או במלים אחרות, לחיות כשם שחיו הנביא מוחמד ובני לווייתו בעיר מדינה במאה השביעית לספירה. כתוצאה מכך, הם התנגדו לחידושים והמצאות מערביות מתקופה זו ואילך, החל בקברים מסומנים וכלה בטלוויזיה וברדיו. הוואהבים אף ראו במוסלמים שלא נהגו כמותם כופרים, ולפיכך הפעילו אלימות נגדם. כאשר המלך עבד אל-עזיז אבן-סעוד יסד את ערב הסעודית בשנת 1932, הוא רומם את הוואהבים לשלטון לצדו, כיוון שהיו גורם חשוב במאבק לאיחוד חצי האי ערב תחת הנהגה אחת. עם עלייתו של אבן סעוד התפשטה התורה הוואהבית, ובמיוחד לאחר חרם הנפט שהוטל ב-1973 ועושר הנפט שזרם לערב הסעודית. הווהאביסטים ביקשו להמיר את האוכלוסייה כולה, והשתמשו בהונם הרב כדי להפיץ את פירושם הקיצוני לדת.
אף שמרבית התפתחויותיו הפוליטיות והפילוסופיות אירעו בחלקה הראשון של המאה העשרים, רק בשנות השמונים נעשה האסלאמיזם פעיל בזירה הבינלאומית, כאשר הכרה רחבה כתופעה פוליטית קיבל רק בשנות התשעים.
ישנה מחלוקת בדבר הסיבות לעלייתו של האסלאמיזם בתקופה זו. האידאולוגיות שרווחו במזרח התיכון מאז זכה לעצמאות - הבעת'יזם, הסוציאליזם הערבי והלאומיות הערבית - הגיעו בשנות השמונים לפשיטת רגל כלכלית ופוליטית, במובן זה שלא הצליחו לקצור את הפירות שהבטיחו. לקראת סוף העשור איבדה גם הגרסה השיעית של האסלאם הפוליטי מהמשיכה שלה בעקבות מלחמת איראן-עיראק. אסלאמיסטים רבים נלחמו במשותף נגד הסובייטים באפגניסטן, אשר נתפסו ככוח פלישה זר ואתאיסט, ולכן זכו למימון משמעותי מצד ארצות הברית.
לטענת המזרחן ז'יל קפל, החשיבות המרכזית לה זכה האסלאמיזם בשנות התשעים נבעה ממלחמת המפרץ הראשונה. לפני 1990 האסלאם הפוליטי המאורגן נתפס לרוב כמשויך עם ערב הסעודית, מדינה שנוסדה על יסודות הווהאביזם ושיתפה פעולה עם קבוצות אסלאמיסטיות במצרים ובאפגניסטן. לדעת עמנואל סיוון וסקוט אפלבי, בתנועות פונדמנטליסטיות בעת החדשה יש נטייה ברורה לייחס אלטעות למנהיגים דתיים, בניסוחים גורפים או מסויגים.
משטר האייתולות השיעים באיראן טען זה שנים כי ערב הסעודית היא למעשה מדינה כופרת, בובה מערבית המקיימת גרסה מושחתת של האסלאם. במהלך שנות השמונים ההאשמות הללו לא זכו לתהודה רבה, בעיקר משום מקורן השיעי. ואולם קפל טוען כי כאשר סדאם חוסיין שקד על גיוס תמיכתן של בנות בריתו לשעבר מתקופת המלחמה באיראן, סירב לפנות לערב הסעודית באמצו את הטענה האסלאמיסטית לפיה ערב הסעודית בגדה בתפקידה להגן על האתרים המקודשים לאסלאם. קפל מציין שסדאם עשה זאת בעיקר כדי לגייס את תמיכתם של אסלאמיסטים ברחבי העולם המוסלמי. כמה מהקבוצות האסלאמיסטיות נותרו נאמנות לערב הסעודית, אולם אחרות, ביניהן פלגים של האחים המוסלמים והמוג'אהדין האפגני, תמכו בסדאם. קבוצות רבות נוספות הכריזו על נייטרליות במאבקן זה.
לאחר המלחמה ביקשה ערב הסעודית לשקם את מעמדה בקרב החוגים האסלאמיסטים. אסלאמיסטים שסירבו לשכון בחסות המטרייה הסעודית נרדפו, נכלאו או הוגלו, רובם ללונדון. אלה שהסכימו זכו לתגמול נאה בדמות הזרמת כספים שוטפת. הכסף הסעודי מימן בתי ספר אסלאמיסטים בכל רחבי העולם המוסלמי, ואף קבוצות אסלאמיסטיות אלימות בבוסניה, בחבר המדינות ובשטחים. בנות בריתה המערביות של הממלכה, שידעו על הזרמת הכספים, העדיפו להעלים עין שכן ידעו שהדבר נועד לשפר את סיכויי ההישרדות של בת בריתם המרכזית, במה שנתפס כחשוב יותר מהתעצמותן הכלכלית של התנועות האסלאמיסטיות.
בשנות התשעים פרצו סכסוכים אסלאמיסטים רבים באזורים כגון אלג'יריה, השטחים, סודאן וניגריה. ב-1995 סדרת פיגועי טרור התרחשה נגד צרפת. ההתפתחות החשובה ביותר הייתה עלייתו לשלטון של משטר הטליבאן באפגניסטן בשנת 1996. משטר הטליבאן אפשר לקבוצות אסלאמיסטיות אנטי-סעודיות ואנטי-מערביות לשהות בשטחו. בין פעילי הקבוצות הללו היה אוסאמה בן לאדן, איל הון סעודי אשר הושפע מהתורה הוואהביסטית כמו גם מכתבי סייד קוטב, אשר איחד כוחותיו עם הג'יהאד הפלסטיני המצרי בהנהגתו של אימן א-זוואהרי במה שהוביל ליצירתו של ארגון הטרור הבינלאומי אל-קאעידה.
מאמץ ניכר הוקדש למאבק במערב ולפגיעה במטרות מערביות, לרבות ארצות הברית. ארצות הברית היא מוקד לשנאה אסלאמיסטית על שום היותה "מפעל" לרעיונות מודרניים המאיימים, כביכול, על החברות המוסלמיות, אך גם בשל תוקפנותה נגד מוסלמים באפגניסטן ובעיראק, נוכחות צבאה על אדמת כווית, קטר וערב הסעודית ותמיכתה בישראל ובמשטרים ערבים מתונים. קבוצות אסלאמיסטיות אחרות - כגון חמאס והג'יהאד האסלאמי הפלסטיני - ריכזו את עיקר פעילותן נגד ישראל. כמעט כל הקבוצות האסלאמיסטיות אינן מכירות במדינה זו ומבקשות את השמדתה במסגרת ג'יהאד הגנתי, המחייב כל מוסלמי להגן על אדמות מוסלמיות שנכבשו על ידי כופר זר. לטענתו של אוסאמה בן לאדן, הסבור כי קיימת ברית יהודית-אמריקנית נגד האסלאם, השמדת ישראל הנה הכרחית לנוכח הסכסוך ההיסטורי בין המוסלמים והיהודים.
קיימת מחלוקת באשר למידת השפעתן הנוכחית של התנועות האסלאמיסטיות. ישנם חוקרים הטוענים כי אסלאמיזם היא תנועת שוליים הנמצאת בשלבי גסיסה, וזאת לנוכח כישלונם של המשטרים האסלאמיסטים בסודאן, איראן, ערב הסעודית ואפגניסטן לשפר באופן משמעותי את חייהם של ההמונים המוסלמים, יחד עם כניסה הולכת וגוברת של תרבות האינטרנט, הרשתות החברתיות המקוונות והתרבות המערבית אליה צעירים מוסלמים רבים נחשפים בשנים האחרונות ובעקבות זה מאמצים תפיסות השאופות לשלב את האסלאם עם ערכים דמוקרטיים. יחד עם זאת, אחרים כדוגמת אחמד ראשיד חשים כי האסלאמיסטים עדיין זוכים לתמיכה ניכרת בעולם המוסלמי ומדגישים את העובדה שהאסלאמיסטים בפקיסטן ובמצרים - שתיים מהמדינות המוסלמיות החשובות ביותר - זוכים לשיעורי תמיכה בני 10 עד 30 אחוזים בסקרי דעת הקהל. על פי תת-אלוף (במיל) יוסי קופרווסר, לשעבר ראש חטיבת המחקר באמ"ן, האסלאם הקיצוני מתחלק לשני חלקים: אלו שסבורים שהגיעה השעה לצאת חזית למלחמה כנגד המערב כיוון שמצד אחד הוא מהווה איום כל כך גדול על האסלאם ומצד שני הוא כל כך נחלש כך שלא יוכל לפגוע בחזרה (בין 5% ל-10% מכלל המוסלמים), ואלו הסבורים שהמערב עדיין חזק ועדיין לא הגיעה השעה להתעמת איתו כיוון שהוא יוכל להכות חזק בחזרה (כ-30% מכלל המוסלמים).
כיוון אחר אימצו האסלאמיסטים בטורקיה. התנועה האסלאמיסטית הטורקית התפצלה לענף מסורתי ולענף רפורמיסטי ב-2001. הרפורמיסטים יצרו את מפלגת הצדק והפיתוח, מפלגה אסלאמיסטית מתונה אשר זכתה לרוב בבחירות לפרלמנט הטורקי ב-2002 וכמפלגת השלטון במדינה היא פועלת לאיזון בין הערכים האסלאמיים לבין דרישותיה של מערכת פוליטית חילונית ודמוקרטית. אחדים במפלגה זו רואים במפלגות הנוצריות דמוקרטיות במערב אירופה מודל לחיקוי, במה שגרם לרבים לתהות בדבר היותה של המפלגה תנועה אסלאמיסטית אמיתית.
בעשורים הראשונים של המאה ה-21 עלה כוחם של האסלאמיסטים. בטורקיה, רג'פ טאיפ ארדואן הוביל את מפלגת הצדק והפיתוח לעלייה לשלטון, והחל לממש בטוריקה מדיניות אסלאמיסטית, שכללה בין השאר עימות דיפלומטי עם מדינת ישראל ונקיטת קו פחות פרו-מערבי ויותר פרו-אסלאמי. מוקדי הכוח אופוזיציוניים בצבא טורקיה החילוני פוררו, וחירויות האזרח בטורקיה נפגעו. ב-2012 עלו האחים המוסלמים לשלטון במצרים, אחרי ההפיכה במצרים (2011) והדחתו של חוסני מובארכ. בבחירות לפרלמנט הפכה מפלגת החופש והצדק למפלגה הגדולה, ואילו בבחירות לנשיאות זכה מוחמד מורסי, המועמד מטעם האחים המוסלמים.
בינלאומי - האחים המוסלמים (קבוצות ארציות), ארגון אל-קאעידה, המדינה האסלאמית (דאע"ש)
אפגניסטן - טליבאן
אלג'יריה - חזית הגאולה האסלאמית, התנועה הסלפית להטפה ולקרב (GSPC), הקבוצה האסלאמית החמושה (GIA)
מצרים - גמעת אסלאמיה, הג'יהאד האסלאמי המצרי, תכפיר ואל היג'רה
מרוקו - הארגון האסלאמי לוחמני מרוקאי
לבנון - חזבאללה
עיראק-כורדיסטן - ג'מעת אל תוחיד ואל ג'יהאד, התנועה האסלאמית בכורדיסטן
ישראל - התנועה האסלאמית בישראל
הרשות הפלסטינית - חמאס, הג'יהאד האסלאמי הפלסטיני
מרכז אסיה - חיזב את-תחריר התנועה האסלאמית במרכז אסיה
דרום אסיה - אל-ג'מאעה אל-אסלאמיה
איראן - ה"מטה להנצחת זכר השהידים של התנועה האסלאמית העולמית."
טרור אסלאמי
ג'יהאד
מוג'אהדין
הג'יהאד הסלפי
איסלמו-פשיזם
מערבנות
חוק חילול השם באיראן
מאיר ליטבק (עורך), אסלאם ודמוקרטיה בעולם הערבי, 1998
עמנואל סיון, קנאי האסלאם, הוצאת עם עובד, 1986
אוריה פורמן, אסלאמיון: דת וחברה במשנתם של נאמני האסלאם בני זמננו, 2001
עמנואל סיון, גבריאל א' אלמונד ור' סקוט אפלבי, קנאות דתית מודרנית יהדות, נצרות, אסלאם, הינדואיזם. הוצאת ידיעות אחרונות, 2004
סמיר בן לאיישי, לתנועות הדתיות הקנאיות יש מטרות חילוניות, באתר הארץ, ביקורת על הספר "קנאות דתית מודרנית"
בנימין בן סימון תובנות על ארגון אל-קאעידה, 2011.
רפאל ישראלי, ‏אסלאם יסודני - אלימות וטרור, נתיב 120, ינואר 2008; אסלאם יסודני - אלימות וטרור (ב'), נתיב 121, מרץ 2008
תוכנית לונר אורביטר (באנגלית: Lunar orbiter - מקפת ירחית) הייתה תוכנית של נאס"א לחקר הירח, במסגרתה שוגרו 5 מקפות אל הירח בין 1966 ל־1967. מטרת התוכנית הייתה למפות את פני הירח במטרה למצוא אתרי נחיתה מתאימים למשימות תוכנית אפולו. לוויינים אלו סיפקו את התמונות הראשונות של כדור הארץ מן הירח.
כל 5 המשימות הושלמו בהצלחה וכ־99% מהירח מופו ברזולוציה של 60 מטרים או טוב יותר. בשלוש המשימות הראשונות מופו 20 אתרי נחיתה מיועדים לנחיתת אדם שנבחרו על ידי תצפיות מכדור הארץ. משימות אלו טסו בנטיית מסלול נמוכה. שתי המשימות האחרונות שהו במסלול קוטבי ומיפו את שאר הירח. לונר־אורביטר 4 מיפתה את כל הצד הנראה של הירח וכ־9% מהצד הנסתר. לונר־אורביטר 5 סיימה את מיפוי הצד הנסתר וצילמה אף 36 אזורים שנבחרו מראש ברזולוציה בינונית (20 מטרים) וגבוהה (2 מטרים). כל משימות לונר־אורביטר שוגרו על גבי משגר אטלס־אג'ינה D.
לונר אורביטר 1
שוגרה ב־10 באוגוסט 1966
צילמה את הירח בין 18–29 באוגוסט 1966
התרסקה על הירח ב־29 באוקטובר 1966
משימת מיפוי עבור תוכנית אפולו
לונר אורביטר 2
שוגרה ב־6 בנובמבר 1966
צילמה את הירח בין 18–25 בנובמבר 1966
התרסקה על הירח ב־11 באוקטובר 1967
לונר אורביטר 3
שוגרה ב־5 בפברואר 1967
צילמה את הירח בין 15–23 בפברואר 1967
התרסקה על הירח ב־9 באוקטובר 1967
לונר אורביטר 4
שוגרה ב־4 במאי 1967
צילמה את הירח בין 11–26 במאי 1967
התרסקה על הירח בסביבות ה־31 באוקטובר 1967
משימת מיפוי ירח
לונר אורביטר 5
שוגרה ב־1 באוגוסט 1967
צילמה את הירח בין 6–18 באוגוסט 1967
התרסקה על הירח ב־31 בינואר 1968
תוכנית החלל האמריקאית
תוכנית סרוויור
אטלס-אג'ינה
סנונית הרפתות (שם מדעי: Hirundo rustica) היא הציפור הנפוצה ביותר מבין בני משפחת הסנוניתיים. סנונית הרפתות היא ציפור שיר קטנה בעלת מראה בולט: צדו העליון של גופה כחול-בוהק, הצד התחתון בהיר, צדו התחתון של הראש אדום-חום, רגליה קצרות, הזנב ארוך ומתפצל בקצהו בצורה דמוית-מזלג והכנפיים מחודדות וארוכות אף הן. אורכה של סנונית הרפתות בין 16 ל–19 סנטימטרים לערך, מתוכם בין 2 ל-6 סנטימטרים של נוצות זנב. מוטת כנפיה נעה בין 32 ל-35 סנטימטרים, ומשקלה נע בין 16 ל-22 גרם. הפרט המזוהה המבוגר ביותר שנמצא בטבע, היה בן קרוב ל-16 שנים. סנונית הרפתות מצויה ביבשות אירופה, אסיה, אפריקה ואמריקה. בישראל, סנונית הרפתות חולפת במספרים גדולים מאוד, ואף מקייצת, חורפת, מקננת ומצויה באופן יציב. שמה העברי של הסנונית — סנונית הרפתות — כמו גם שמה האנגלי סנונית האסמים, מקורו בכך שמקומות אלו הם מאתרי הקינון המועדפים על הסנונית, ביישובים אנושיים.
קיימים שישה תת-מינים מובחנים של סנונית הרפתות, שמתרבים לרוחב חצי הכדור הצפוני. ארבעה מתת-המינים הם נודדים מובהקים, ואזורי החריפה שלהם מכסים את מרבית חצי הכדור הדרומי, החל ממרכז ארגנטינה, ופרובינציית הכף שבדרום אפריקה בדרום, ועד דרום-מזרח אסיה והודו בצפון. הנדידה מתבצעת בלהקות. אזור-התפוצה הרחב שלה מורה שסנונית הרפתות איננה מצויה בסכנת הכחדה, אך קיימות אוכלוסייות מקומיות שמספרן נמצא בירידה בעקבות איומים ספציפיים. גודל האוכלוסייה העולמית מוערך בכ-190,000,000 פרטים. סנונית הרפתות מצויה בטבע באזורים פתוחים, והיא מעדיפה להשתמש במבנים מעשי-ידי-אדם לקינון, וכתוצאה מכך קיים במקומות מסוימים קשר בין מידת תפוצתה לבין ההתיישבות האנושית באזור. סנונית הרפתות בונה קן דמוי-ספל העשוי מבוץ וחומרים אחרים, ותזונתה מורכבת מחרקים. סנונית הרפתות היא טייסת מעולה: היא יכולה לשהות זמן רב באוויר, והיא אף תופסת חרקים ושותה מים תוך כדי תעופה. ההזדווגות יכולה להתקיים על הקרקע ובאוויר כאחד.
היות שסנונית הרפתות ניזונה מחרקים, הימצאותה יכולה להביא ברכה לאדם; בעבר גם היו קיימות אמונות טפלות חיוביות לגבי סנונית הרפתות וקינה. קיימות מספר רב של התייחסויות תרבותיות לסנונית הרפתות — בספרות ובספרות דתית — בשל הימצאותה בקרבת יישובים אנושיים ונדידתה השנתית המובהקת (אצל חלק מתת-המינים).
סנונית הרפתות היא הציפור הלאומית של אסטוניה.
שלומית ליפשיץ, סנונית הרפתות, המרכז לטיפוח ציפורי הבר בחצר הבית
ד"ר נוח רוטרי, סנונית הרפתות, הספרייה הווירטואלית של מט"ח
סנונית הרפתות בבסיסי נתונים ביולוגיים:
סנונית הרפתות באתר ITIS
סנונית הרפתות באתר NCBI
סנונית הרפתות באתר Freebase
סנונית הרפתות באתר האנציקלופדיה של החיים (Encyclopedia of Life)
סנונית הרפתות באתר GBIF
לֶדֶר (באנגלית: Fruit leather) הוא ממתק של פרי מיובש.
במקור, יוצר על ידי שיטוח הפרי ליבוש בשמש.
מקובל במיוחד לדר משמש, אבל נעשה גם מפירות נוספים, כגון תות.
היום מקובל לייבש על יריעת ניילון ונמכר מגולגל עם הניילון.
רועי בן יוסף, אבא, תכין לי: ממתקי לדר, באתר ynet, 11 במאי 2011
עבד א-רחמן אל-כוואכבי (בערבית: عبد الرحمن الكواكبي, תעתיק מדויק: עבד אלרחמן אלכואכבי; 1854 - 1902) היה מבשרה של הלאומיות הערבית המודרנית כמו גם מחלוצי התחדשות הסלפיה, תוצר מובהק של החינוך בתקופת הטנזימאט. בן טיפוחיו של מידהט פאשה. בשנות ה-70 של המאה ה-19 היה מחלוצי העיתונות הערבית בעירו חלב. בשנת 1877 ניסה להיבחר מטעם העיר לפרלמנט העות'מאני שהוקם באותה עת. לאחר מכן החל לפעול בממסד העות'מאני בעיר, ובשנת 1892 נבחר לראשות העירייה, בעצמה תוצר של רפורמות תקופת הטנזימאט.
כוואכבי נולד בחלב ב-1854 או 1855, למשפחה אמידה ובעלת השפעה מצאצאי הנביא שממנה יצאו אנשי דת כמו גם אנשי מנהל. למשפחתו הייתה מדרסה ששימשה גם כמסגד. מאמו התייתם בילדותו והאב, אחמד, שהיה קאדי וחבר במועצה המקומית דאג שילמד גם לימודי דת וגם מיומנויות שנדרשו לדעת האב לשם קידומו העתידי של עבד א-רחמן כמו: ערבית, טורקית, פרסית, מתמטיקה ומדעים מדויקים. גם אביו נפטר לפני שכוואכבי בגר והוא עבר לגור אצל דודו באנטיוכיה.
עוד טרם לידתו של עבד א-רחמן, נפגע מעמדה של משפחת אל-כוואכבי שהודחה ממשרת ה"נקיב אל-אשראף" וכתוצאה מכך נדחקה מהמאבק על ראשות העיר חלב על ידי מי שזכה במשרה - אבו אל-הודא אל-סיאדי (ציאדי), סופי שהיה מקורב לסולטאן ומסוכסך עם אל-כוואכבי האב.
בשנת 1876 או 1877 מינו את כוואכבי להיות העורך של העיתון אל-פראת (الفرات). הוא עצמו הקים כתב עת בשם אל-סהבה (האפורה) שעסק בספרות ומאמרים פוליטיים בהם נמתחה ביקורת על הוואלי החדש של חלב, דבר שנתפס כביקורת על הסולטאן עצמו ולכן נסגר על ידי השלטונות אחרי 15 גיליונות. למרות התנגדותו לאימפריה העותמאנית, נכנס כוואכבי לשירות הציבורי ועבד בתפקידים שונים בשירות האימפריה העות'מאנית בחלב. ב-1888 פתח כוואכבי משרד עריכת דין עצמאי בו ניצל את הידע שרכש בנבכי הביורוקרטיה המקומית על מנת לעזור לאזרחי העיר בדרכי התמודדות עם הפקידים והשלטון המקומי והוא שלח בשם לקוחותיו עתירות לחצר הסולטאן באיסטנבול. בשנת 1892 מונה למשך כשנתיים לתפקיד ראש העירייה, בנוסף על תפקידיו כנשיא לשכת המסחר המקומית ונשיא הבנק לחקלאות. הוא המשיך בביקורת על המשטר וכתגובה נאסר לזמן מה וצעדיו הוצרו ולכן בשנת 1899 נמלט למצרים.
בהיותו בקהיר פרסם את ספריו וכן שורת מאמרים ב"אל-מנאר", העיתון של ידידו רשיד רדא. מקהיר יצא כוואכבי למסעות בחצי האי הערבי ובמזרח אפריקה.
בהיותו בקהיר היה חלק מקבוצת גולים סוריים, בהם השיח' עבדול חמיד אל-זהראוי.
עבד א-רחמן אל-כוואכבי נפטר בשנת 1902 בקהיר.
כוואכבי הושפע מהמודרניזם הפוליטי של אפגאני וכן מתלמידו מוחמד עבדה והטפתם לפאן-איסלמיזם (الوحدة الإسلامية), אימץ גם את הגותו של רשיד רידא וכל זאת תוך קבלת הישגי המערב
כוואכבי כתב שני ספרים:
על טבעי העריצות (1900) - ספר בו הוא מגנה ומבקר את משטרו של הסולטאן עבד אל-חמיד השני (אם כי בלי לנקוב בשמו), וקורא לפקח על הממשל באמצעות רעיון "ריבונות העם", על פי המזרחנית סילביה חיים יש בספרו של כוואכבי השפעות של ספר מאת ויטוריו אלפיירי  ושל המשורר וילפרד בלנט
אם הערים ("אֻם אל-קֻרַא" - אחד מכינויי העיר מכה; 1901, לפני כן ראה אור כסדרת מאמרים ב"אל-מנאר") - הספר מציג דיון על דרכי שיפור מצב האומה המוסלמית של קונגרס דמיוני בשם "אגודת אם הכפרים". בספר אל-כוואכבי אמנם יוצא מנקודת המוצא של תיקון בעיית האומה המוסלמית באותה עת, אך הוא מעלה בו טענה שלא העלו קודמיו, והיא שהפתרון לבעיות האסלאם היא השבת הערבים - אותם הוא מדגיש כבעלי זהות נפרדת וייחודית משאר "האומות המוסלמיות" - כמנהיגי עולם האסלאם. בספר מניח אל-כוואכבי את התשתית להסתמנות אידאולוגיה ערבית לאומית לגיטימית כחלק מפתרון למצבו הירוד של עולם האסלאם. אל-כוואכבי קרא למערכת ערכים הכוללת את כל הערבים בתוכה כחלק מחיזוק אותנטיות מול "מתקפת המערב".
ארבעת בניו של בונה כלי הקשת ליאנדרו ביזיאק, אנדרה, קארלו, ליאנדרו וג'אקומו, למדו את מקצוע בניית כלי הקשת אצל אביהם, רב-אמן בעל מוניטין בינלאומיים בתחום, ועבדו עמו בסדנתו במילאנו, לשם עברה אמנות בניית הכינורות, עם תום עידן בוני הכינורות הדגולים בקרמונה, ובראשם סטרדיווארי, משפחת אמאטי וגוארנרי.
אנדרה ביזיאק, בנו הבכור של ליאנדרו, נולד ב-16 בדצמבר 1890 במילאנו ומת ב-25 באוגוסט 1967. הוא למד את מלאכת בניית הכינורות אצל אביו וגילה עניין רב בכלי נגינה עתיקים. אנדרה, ששימש כאוצר לאוסף הכלים המשפחתי, הפיק הנאה מן המגוון העשיר של כינורות איטלקים שבסדנתו ומהצגתם לפני מבקרים.
קארלו ביזיאק נולד ב-9 במרץ 1892 ומת ב-23 באפריל 1968, בנו ותלמידו של ליאנדרו ביזיאק. כממשיך אסכולת קרמונה, החל ללמוד את אמנות בניית כלי הקשת בגיל צעיר. בשנת 1922, אחרי נישואיו, עבר לפירנצה, שם התגורר עד סוף חייו.
רוב שנות מלחמת העולם הראשונה עברו עליו מחוץ לאיטליה ובתקופה זו למד בפריז את אמנות בניית הקשת, בסדנתו של אז'ן סארטורי (Eugene Sartory), שם עבד לצד אנדרה ויניירון (Andre Vigneron), מי שיהיה בהמשך לאחד מבוני הקשתות הנודעים ביותר בתקופתו.
כלי הנגינה של קארלו, אף כי מועטים במספר, בנויים מעץ מעולה בטיבו ומצטיינים בצלילם המושלם. לאחר סיום בנייתו של כלי, היה מניח אותו למשך שנתיים ורק אז חוזר לשלב הגימור בלכה. ההקפדה הדקדקנית הזו הקנתה לו פרסום עולמי. קארלו ביזיאק התפרסם במיוחד באיכות הלכה שלו ובטכניקה ששימשה אותו לציפוי כליו.
ג'אקומו, 28 בדצמבר 1900 - 9 במאי 1995, וליאנדרו, 29 בפברואר 1904 - 11 בפברואר 1982 (בוונגונו), בניו הצעירים של ליאנדרו ביזיאק, בנו כלי נגינה חדשים בהדרכת אביהם ומשנת 1934 עבדו יחדיו בסדנה במילאנו עד לפרישתם בשנת 1973. נוסף לבניית כלים, עסקו גם בשיקום כלים ישנים ובמכירתם.
הסימפוניה העשירית במי במול מז'ור של המלחין לודוויג ואן בטהובן היא יצירה היפותטית. קטעי רשימותיו של בטהובן אוחדו על ידי בארי קופר ליצירה אחת, אשר הוקלטה פעמיים בשנת 1988: פעם תחת ניצוחו של ולטר ולר, ופעם תחת ניצוחו של וין מוריס. קופר אסף מספיק חומר ורישומים על מנת להפיק את הפרק הראשון (אנדנטה, בסולם הטוניקה) ופרק נוסף (אלגרו, במינור המקביל - דו מינור). קופר אף טען כי מצא קטעי סקרצו אשר לא היו רבים מספיק כדי להפיק מהם פרק משל עצמם.
בטהובן מעולם לא השלים את הסימפוניה העשירית. לאחר השלמת הסימפוניה התשיעית שלו, התרכז בטהובן בעיקר בהלחנת רביעיות כלי קשת, למרות שכיום ניתן למצוא עדויות לכך, שעבד בין השאר גם על יצירה תזמורתית; נטען, כי הוא ניגן קטעים מהיצירה לחברו, קארל הולץ. ראיית היצירה שהפיק קופר בתור "הסימפוניה העשירית" שנויה במחלוקת, כי הרי לא ידוע בוודאות שכל הקטעים שאוגדו על ידי קופר נכתבו לסימפוניה, או לכל יצירה אחרת. קופר טען, כי הוא מצא ואיחד כחמישים קטעים נפרדים מאת בטהובן על מנת ליצור את היצירה.
אף על פי שהיצירה שנויה במחלוקת, ישנה הסכמה כללית באשר לעובדה, שבטהובן התכוון לכתוב סימפוניה נוספת. ישנם אזכורים רבים ברישומיו (במקור, בטהובן רצה שהסימפוניה התשיעית תהיה אינסטרומנטאלית לחלוטין וחשב להלחין את האודה לשמחה בתור קנטטה נפרדת ואחריה את הסימפוניה העשירית, שאותה יסיים בקטע ווקאלי). מלומדים רבים מחשיבים את יצירתו של קופר כמועילה לחקר בטהובן, אך פחות כיצירה אותנטית שלו.
יש המתייחסים אל הסימפוניה הראשונה של יוהנס ברהמס כ"הסימפוניה העשירית של בטהובן", כינוי שהודבק לה כנראה על ידי הנס פון בילוב. באופן מקרי, לשתי הסימפוניות ישנו פרק אלגרו בסולם דו מינור וב-6/8.
מאמר על השיטה מאחורי הפקת הסימפוניה
אליס מארי קוצ'מן-דייוויס (באנגלית: Alice Marie Coachman-Davis; ‏9 בנובמבר 1923 - 14 ביולי 2014) הייתה אתלטית אמריקאית, אלופה אולימפית בקפיצה לגובה (לונדון 1948). הייתה לאישה השחורה הראשונה בהיסטוריה שזכתה במדליית זהב אולימפית.
קוצ'מן נולדה באולבני שבג'ורג'יה, לפרד ואוולין (ג'קסון), ילדה חמישית במשפחה ענייה בת 10 ילדים. היא עבדה בקטיף כותנה על מנת לעזור בפרנסת המשפחה בהיותה תלמידת בית ספר. היא התאמנה בחשאי בניגוד לרצונו של אביה ובגלל חוקי ההפרדה הגזעיים וכן היא רצה יחפה בשל מצבה הכלכלי. היא החלה להתאמן במכון טוסקגי שבקליבלנד בשנות ה-30.
קוצ'מן זכתה באליפות ארצות הברית בקפיצה לגובה בין השנים 1939 - 1948, שיא זכיות, אך נבצר ממנה לזכות במדליות אולימפיות בשל ביטולן של אולימפיאדת 1940 ואולימפיאדת 1944 בשל מלחמת העולם השנייה.
באולימפיאדת לונדון (1948) זכתה קוצ'מן במדליית זהב, בקפיצה לגובה בשיא אולימפי חדש של 1.68 מטר, לאחר שעברה גובה זה כבר בניסיון הראשון, לפני דורותי טיילר-אודם מבריטניה שקפצה לאותו גובה בניסיון השני (1.68 מטר) ומישלין אוסטרמייה מצרפת (1.61 מטר). היא העניקה לארצות הברית את מדליית הזהב היחידה לנשים באתלטיקה. נוסף לכך, הייתה לאישה האפרו-אמריקאית הראשונה בהיסטוריה שזכתה במדליית זהב אולימפית.
בשובה לארצות הברית לאחר המשחקים האולימפיים, זכתה קוצ'מן בכבוד של גיבורים. היא נפגשה עם נשיא ארצות הברית, הארי טרומן ונערך לכבודה מצעד בעיר הולדתה.
לאחר שפרשה מספורט תחרותי עבדה קוצ'מן כמורה באטלנטה.
קפיצה לגובה: 1.68 מטר (1948)
אליס קוצ'מן באתר Sports-Reference (באנגלית)
אליס קוצ'מן, באתר Track and Field Statistics (באנגלית)
אליס קוצ'מן (באנגלית)
אליסף דעואל, קפצה מעל הגזענות / על אליס קואצ'מן, באתר ynet, 19 ביולי 2014
אהרון טֶמקין בק (באנגלית: Aaron Temkin Beck,‏ נולד ב-18 ביולי 1921, ברוד איילנד, ארצות הברית) הוא פסיכיאטר ופסיכואנליטיקאי יהודי אמריקאי ופרופסור אמריטוס באוניברסיטת פנסילבניה, מייסד גישת הטיפול הקוגניטיבי. הגישה פותחה במקור לטיפול בדיכאון, והורחבה מאוחר יותר לטיפול בהפרעות חרדה, הפרעות אכילה, הפרעות התנהגות, הפרעות אישיות והפרעות שימוש בסמים.
בק פרסם מעל 550 מאמרים אקדמיים ו-18 ספרים. כמו כן, פיתח כלי הערכה רבים, בהם Beck Depression Inventory‏ (BDI) לאבחון דיכאון.
בק הוא הצעיר מבין שלושה ילדים, בנם של הארי ואליזבת טמקין בק, יהודים שהיגרו לארצות הברית מרוסיה. שני אחים נוספים נפטרו כשהיו תינוקות, ופטירתה של הצעירה שבהן, ביאטריס, הביא לדיכאון קשה של אמו, ממנו סבלה ברמות שונות לאורך כל חייה. בגיל 7 פיתח בק מחלה שכמעט הביאה למותו, כתוצאה מזיהום שנגרם בשל זרוע שבורה. כתוצאה מהמחלה סבל בק מפוביות וחרדות והחסיר ימי לימודים בבית הספר; לאור זאת החשיב עצמו כטיפש וחסר יכולות. בק נשאר שנה נוספת בכיתה א', עובדה שחיזקה מחשבות אלה. עם זאת, מאוחר יותר בק הצטיין בלימודיו. בק מתאר את הוריו כבעלי מזג שונה - בעוד אביו היה רגוע, אמו הייתה הפכפכה ובלתי עקבית. בילדות אביו של בק עודד את התעניינותו במדע וטבע, ובק היה פעיל בתנועת הצופים. בבית הספר התיכון בק היה העורך של עיתון בית הספר, וסיים את לימודיו בהצטיינות.
בק נשוי מעל 50 שנה לפיליס ויטמן בק, שופטת בבית המשפט של פנסילבניה. לבני הזוג ארבעה ילדים.
בעקבות שני אחיו, החל בק ללמוד באוניברסיטת בראון, שם למד קורסים בתחומים רבים, לרבות אמנות, מוזיקה, ראיית חשבון, אנגלית ומדעי החברה. הוא התקבל לבית הספר לרפואה באוניברסיטת ייל, ולאחר סיום לימודיו התמחה בבית החולים של רוד איילנד בין השנים 1946-1948 במגוון תחומים: כירורגיה, דרמטולוגיה, מחלות זיהומיות, נוירולוגיה ופתולוגיה. בק רצה להמשיך ולהעמיק את התמחותו בנוירולוגיה, אך הגיע להתמחות בפסיכיאטריה מכורח הנסיבות. הוא פקפק בפסיכואנליזה וסבר כי הנחות הבסיס של תאוריה זו אינן מבוססות אמפירית, אך החליט לעשות מאמץ על מנת להבין גישה טיפולית זו. בשנת 1950 בק החל התמחות בת שנתיים בפסיכיאטריה במסצ'וסטס, והסתקרן מיכולתה של הפסיכואנליזה לנסות להסביר את כל התופעות הנפשיות.
בין השנים 1952-1954 שרת בק בצבא ארצות הברית, והתמנה לראש מדור פסיכיאטריה. בשנת 1954 התמנה לתפקיד מדריך בפסיכיאטריה בבית הספר לרפואה של אוניברסיטת פנסילבניה. בשנת 1958 השלים את ההכשרה האנליטית שלו, וכעבור שנה, כשכבר כיהן כפרופסור לפסיכיאטריה, קיבל את המענק הראשון שלו בחקר החלומות.
מחקריו של בק אשר עסקו בחלומותיהם של אנשים הסובלים מדיכאון, הגבירו את הסקפטיות שלו לגבי הפסיכואנליזה, מאחר שההנחות של התאוריה הפסיכואנליטית לא תאמו את תוצאות מחקריו. בנוסף, בק הושפע אף מהסקפטיות של אשתו לגבי הפסיכואנליזה, ומעצם היותו נון-קונפורמיסט. הניסיון של בק בקליניקה הפרטית שלו סייע לו לגבש את התאוריה שלו לגבי פסיכופתולוגיה. המפגש עם מטופלים עזר לו להמשיג רמות של קוגניציה ולהיות רגיש ל"מחשבות האוטומטיות" שלהם. בק למד שבתהליך האסוציאציות החופשיות, רבים מהמטופלים הדיכאוניים שלו מעלים בראשם מחשבות אוטומטיות שהם אינם שמים לב אליהן. רק אחרי שבק הפנה את תשומת לבם לכך, הם סיפרו לו עליהן, והוא גילה שרוב המחשבות הינן בעלות הטיה שלילית לכיוונים של אשמה, ייאוש ובושה.
בגיבוש התאוריה הקוגניטיבית, בק הושפע מעבודתם של ג'ורג' קלי (1955), אלברט אליס, קארן הורני ואלפרד אדלר. הוא לא זנח לחלוטין את הפסיכואנליזה, אלא ראה עצמו כנאו-פסיכואנליסט על פי הגישות של אדלר, הורני והארי סטאק סאליבן. בק לא נתקל בהתנגדות לרעיונותיו מאחר שעבד בעיקר עם פסיכולוגים חוקרים, ומאחר ולא שיתף את חסידי הפסיכואנליזה ברעיונותיו בשלב זה.
התקופה שבין השנים 1960-1963 הייתה התקופה החשובה ביותר עבור בק מבחינה מקצועית. תוך מספר שנים הוא גיבש את המסגרת התאורטית של כל התאוריה שלו. כאשר בק קיבל את מענק המחקר הראשון שלו באוניברסיטת פנסילבניה, הוא ייסד את יחידת המחקר לדיכאון בבית החולים הכללי בפילדלפיה וכן מרפאת דיכאון. בשנת 1961 פורסם BDI ‏(Beck Depression Inventory), כלי הערכה אשר מטרתו להעריך את חומרת התסמינים הדיכאוניים באמצעות דירוג עצמי של המטופלים את התסמינים בסולם ליקרט. הכלי נבדק ונמצא מהימן ותקף, ונעשה בו שימוש ביותר מ-200 מחקרים.
בשנת 1963 קרא הפסיכולוג אלברט אליס את מאמרו של בק בנושא חשיבה ודיכאון, זיהה את החפיפה בין התאוריות שלהם, יצר עמו קשר ושלח לו את עבודתו בנושא טיפול רציונלי-אמוטיבי. אליס ובק שיתפו פעולה מבחינה מקצועית, בק הזמין את אליס להרצות באוניברסיטת פנסילבניה ואליס כלל את מאמרו של בק בנושא טיפול קוגניטיבי במאגר חומרי הלמידה של המכון לטיפול רציונלי-אמוטיבי. לאחר מכן, בק ואליס המשיכו לשתף זה את זה ברעיונותיהם בכתב ולהביע הערכה כלפי האיכויות האישיות האחד של השני.
בק המשיך במחקריו ובעבודתו כמרצה באוניברסיטת פנסילבניה, והפך לפרופסור מן המניין ב-1967. עם זאת, בק קיבל מענק מחקר של שנה אחת נוספת בלבד למחקרו בנושא דיכאון, ואיבד את משרדו בקמפוס. לפיכך, החליט לעבוד בביתו ולהמשיך לפתח את התאוריה שלו בנושא דיכאון, וכתב את ספרו "דיכאון: סיבות וטיפול" (Depression: Causes and Treatment). בק טען כי סבל מדיכאון קל בעת כתיבת הספר, וראה את הכתיבה כטיפולית.
בשנת 1970 פורסם מאמרו של בק בנושא טיפול קוגניטיבי והקשר לטיפול התנהגותי בכתב העת "טיפול התנהגותי". מאמר זה מהווה סימן דרך במהפכה הקוגניטיבית בפסיכולוגיה, אשר היוותה שינוי פרדיגמה משמעותי בתחום. ב-1971 הפך בק לפרופסור לפסיכיאטריה ושילב בעבודתו הכשרה, מחקר ועבודה קלינית. ספרו "התאוריה הקוגניטיבית לדיכאון", פורסם ב-1979 והפך לספר קלאסי בתחום מחקר הדיכאון והטיפול בו.
בשנת 1985, בק פרסם את הספר "הפרעות חרדה ופוביות: פרספקטיבה קוגניטיבית", וב-1987 פורסם ספרו "אהבה לעולם אינה מספיקה", אשר עסק בטיפול קוגניטיבי זוגי. באותה תקופה נסע בק לבריטניה, שם עבד והעביר סדנאות באוניברסיטת אוקספורד.
בשנת 1989 קיבל בק פרס הוקרה מאוניברסיטת בראון על הישגיו בתחומים של טיפול קוגניטיבי זוגי, דיכאון והפרעות חרדה. באותה שנה קיבל גם את פרס איגוד הפסיכולוגים האמריקאי על הישגיו המדעיים בתחום הפסיכולוגיה. בק הפך לפסיכיאטר היחיד אשר זכה בשני פרסים יוקרתיים, הן מאיגוד הפסיכיאטרים האמריקאי והן מאיגוד הפסיכולוגים האמריקאי. בשנת 1990 בק פרסם יחד עם כמה מתלמידיו לשעבר ספר בשם "התאוריה הקוגניטיבית להפרעות אישיות", אשר הרחיב את הטיפול הקוגניטיבי לטיפול ארוך טווח אשר עוסק אף יותר מבעבר בסכמות (מבנים קוגניטיביים של אמונות וחוקים אשר מארגנים ניסיון והתנהגות).
כיום מכהן בק כראש "המכון של אהרון בק למחקר וטיפול קוגניטיבי", ארגון ללא כוונות רווח באוניברסיטת פנסילבניה.
בק פיתח את אחת התאוריות הבולטות ביותר על הדיכאון. התסמינים הבולטים ביותר של הדיכאון נחשבו בדרך כלל לתסמינים רגשיים או לתסמיני מצב רוח, אך בק העלה השערה כי התסמינים הקוגניטיביים של הדיכאון לעתים קרובות קודמים לתסמינים הרגשיים או לתסמיני מצב הרוח, ואף גורמים להם, ולא להפך.
המרכיב המרכזי בתאוריה של בק לדיכאון הוא מבנה הסכמה. בק מגדיר סכמות כגופי ידע אשר משפיעים על קידוד המידע, הבנתו ושליפתו. התוכן והארגון של סכמות משתנה אצל אנשים בהתאם להתנסויותיהם. כאשר הסכמות מופעלות, הסכמות הדיכאוניות מספקות גישה למערכת מורכבת של מחשבות שליליות אשר תורמות להפעלה של עיבוד מידע שלילי לנוכח גורמי דחק בהווה, אשר מאופיין בטעויות חשיבה. עיבוד קוגניטיבי שלילי זה מגביר את הסיכוי שאנשים יפתחו "משולש קוגניטיבי" שלילי. על פי התאוריה של בק, המשולש הקוגניטיבי השלילי מהווה סיבה מספקת לדיכאון.
המשולש הקוגניטיבי (הטריאדה הקוגניטיבית) מורכב משלושה דפוסים של מחשבות אוטומטיות שליליות:
תפיסה שלילית של העצמי - האדם תופס את עצמו כפגום, מקופח או חולה. האדם נוטה לייחס את חוויותיו השליליות לפגם פסיכולוגי או פיזיולוגי בעצמו. לפיכך, הוא מאמין כי לאור ליקויים אלה הינו חסר ערך ובלתי רצוי ונוטה לבקר את עצמו או להפחית בערכו העצמי. האדם מאמין כי הוא חסר בתכונות אותן הוא מחשיב כחיוניות על מנת להיות שמח ומסופק.
תפיסה שלילית של העולם - נטייה של האדם לפרש את התנסויותיו בצורה שלילית. אדם מדוכא תופס את העולם כבעל דרישות מוגזמות, כמציב מכשולים שלא ניתן להתגבר עליהם כשהוא מנסה להשיג את מטרותיו. האדם מפרש בצורה לא נכונה את האינטראקציות שלו עם הסביבה, ומפרש סיטואציות בצורה שלילית כאשר ניתן לפרשן בצורה אלטרנטיבית. יש ביכולתו להבין כי הפירושים שלו נובעים מאמונותיו השליליות במידה והוא מהרהר בהסברים האלטרנטיביים הפחות שליליים. בצורה זו, הוא יכול להגיע להבנה כי יצר הבנייה של העובדות כך שיתאימו למסקנותיו השליליות הקיימות.
תפיסה שלילית של העתיד - כאשר אדם מדוכא צופה אל עבר העתיד הוא מצפה כי קשייו הנוכחים או סבלו יימשכו לעד. הוא צופה קושי אינסופי, תסכול ומחסור. כאשר הוא שוקל לבצע משימה כלשהי בעתיד הקרוב, הוא צופה להיכשל.
על פי המודל הקוגניטיבי, סימנים ותסמינים אחרים של הדיכאון הם פועל יוצא של הדפוסים הקוגניטיביים השליליים. לדוגמה, כאשר האדם חושב באופן שגוי כי דוחים אותו, תגובותיו הרגשיות יהיו שליליות (כעס, עצב) באופן זהה לדחייה אמיתית.
מלבד התפיסות הבלתי-פונקציונליות, המלבות את המשולש הקוגניטיבי השלילי מרגע שהן מופעלות, בק טוען כי משולש קוגניטיבי זה נוטה להשתמר בעזרת שורה של הטיות או עיוותים קוגניטיביים, בהם:
חשיבה דיכוטומית, "הכל-או-לא כלום", הכרוכה בנטייה לחשוב בקיצוניות. למשל, אדם יכול לפסול ביצוע שהוא פחות ממושלם בטענה: "אם אני לא מסוגל לביצוע מושלם בכל מאת האחוזים, אין טעם לעשות זאת כלל".
הפשטה סלקטיבית, הכרוכה בנטייה להתמקד בפרט שלילי אחד במצב ולהתעלם ממרכיביו האחרים.
היסק שרירותי, הכרוך בנטייה להסיק מסקנות גורפות ללא עדויות ונתונים מספיקים. אדם מדוכא יכול לומר, לאחר שלא הצליח ב"שיעורי הבית" שקיבל ממטפל קוגניטיבי: "הטיפול הזה לעולם לא יעזור לי".
הכללת יתר, הכרוכה בנטייה להסיק מסקנה גורפת על סמך אירוע יחיד, ואולי חסר חשיבות. למשל, אדם העושה טעות אחת עלול להסיק: "כל מה שאני עושה לא מצליח".
הטיפול בדיכאון על פי גישה זו הינו קצר טווח (10-20 פגישות) ומתמקד בבעיות בהווה ולא בסוגיות הסיבתיות המרוחקות יותר, העומדות בדרך כלל במוקד הטיפול הפסיכודינמי. הטכניקות הקוגניטיביות-התנהגותיות מורכבות מניסיונות מובנים ושיטתיים ללמד אנשים הסובלים מדיכאון כיצד לבדוק את תפיסותיהם ואת המחשבות האוטומטיות השליליות. כן מלמדים אותם לזהות ולתקן את הטיותיהם או את העיוותים בעיבוד המידע שלהם, לחשוף את הנחות היסוד הדיכאוניות שלהם ולערער עליהן. טיפול זה נשען במידה רבה על גישה אמפירית, שבה מלמדים את המטופלים להתייחס אל תפיסותיהם כאל השערות שניתן להעמידן במבחן.
התאוריה הקוגניטיבית של בק היא גישה המספקת תאוריה מובנית של פסיכופתולוגיה, ממנה נגזרת הפסיכותרפיה, וכן גוף ידע וממצאים אמפיריים אשר תומכים בתאוריה וממצאי מחקרים אשר מדגימים את יעילותה. התאוריה מציגה הן מודל קונספטואלי והן טכניקות טיפוליות אשר נגזרות באופן לוגי מהמודל. עובדות אלה הינן תרומה לפסיכותרפיה מאחר שלאורך ההיסטוריה של הפסיכותרפיה גובשו טכניקות טיפוליות ללא רציונל, וכן הוצעו תאוריות שלא נגזרו מהן קווים מנחים להתערבות טיפולית.
התרומה התאורטית של בק הינה במספר תחומים: המשגה של ההתנהגות האנושית בהתבסס על הפרספקטיבה הפנומנולוגית, גיבוש מודל לפסיכופתולוגיה המבוסס על עיבוד מידע ולא מודל מוטיבציוני, יצירת כלים על מנת להגביר את היעילות של תהליך השינוי הקוגניטיבי, ההתנהגותי והרגשי, וגישה לפסיכותרפיה שניתן לבדוק אותה. באמצעות הדגשת תהליכי עיבוד מידע על פני דחפים ומניעים נסתרים, בק הפנה את תשומת הלב לתפקוד הפסיכולוגי בזמן מצוקה והסיט את המוקד מהסיבה להתנהגות.
בהקשר הטיפולי בק מתייחס למטופל כשותף וכחוקר יחד עם המטפל את התוכן של מחשבות וכיצד מחשבות אלה מופעלות. בנוסף, בק רואה את ההתנהגות האנושית על פני רצף ואינו מגדיר אותה כ"נורמלית" או "פתולוגית".
הטיפול הקוגניטיבי של בק שינה את הדרך בה מבוצע טיפול במספר דרכים. הנטישה של בק את הפסיכואנליזה הקלאסית שינתה את תפקיד המטפל, טבעו של הקשר הטיפולי, הדרך בה מבוצע הטיפול ומטרותיו. כמו כן, בק הדגים כי טיפול מובנה וקצר טווח הינו טיפול יעיל.
על אף יעילותו המוכחת, הטיפול הקוגניטיבי נתון לביקורת של מספר זרמים: פסיכיאטריה, פסיכולוגיה התנהגותית ופסיכואנליזה.
הביקורת על רקע פילוסופי נסובה סביב היותו של הטיפול שכלתני ורציונלי מדי, רחוק מדי מהמדע הבסיסי ומרוחק מדי מהידע של הפסיכולוגיה הקוגניטיבית. ברמה הפרקטית, הביקורת על הטיפול הקוגניטיבי התמקדה בהיותו של הטיפול שטחי ופשטני, אינו מייחס חשיבות ראויה לרגש ורואה בו תוצאה של קוגניציה, מזניח את הקשר הטיפולי בין המטפל למטופל, ומוסיף מעט או לא מוסיף כלל לאסטרטגיות ולשיטות של הטיפול ההתנהגותי.
הביקורת מצד הפרספקטיבה הפסיכודינמית על הטיפול הקוגניטיבי טוענת כי הטיפול יותר מדי ממוקד בטכניקות, יותר מדי ממוקד בהווה, ממוקד יתר על המידה בהפחתת התסמינים ואינו מתחשב בבעיות מורכבות או קונפליקטים בלתי מודעים וחוויות ילדות, אינו מתייחס לתהליכי העברה, העברה נגדית ותהליכי פרידה. כמו כן, יש המטילים ספק ביכולתו של המטפל להבחין בין מחשבות בלתי-פונקציונליות למחשבות מציאותיות ומסתגלות יותר.
בק, א.ט. (1991). אהבה אינה הכל. תל אביב : אור-עם.
בק, א.ט., ואמרי, ג. (2009). הפרעות חרדה ובעת : התאוריה והטיפול ההכרני. רמת גן: מכון פסגות.
ברד, א.א., ובק, א.ט. (2004). הכוח האינטגרטיבי של שיטת הטיפול הקוגניטיבית. קריית ביאליק : "אח".
Weishaar, M. E. (1993.( Aaron T. Beck. London: Sage.
Beck, A. (1997). The Past and the future of Cognitive Therapy. Journal of Psychotherapy Practice and Research 6 (4): 276–284
אהרון בק, בלקסיקון הפסיכולוגי "בטיפולנט"
פקטור VIII (‏8; בקיצור: FVIII) הוא פקטור קרישה ההכרחי לתהליך קרישת דם; ידוע גם כ-Anti-hemophilic factor. באדם, הוא מקודד על ידי הגן F8. פגמים בגן זה יגרמו למחלת ההמופיליה מסוג A- מחלה רצסיבית בתאחיזה ל-X.
פקטור VIII הוא קו-פקטור לפקטור IXa, אשר יחד עם יון סידן ופוספוליפידים יוצר קומפלקס ההופך את פקטור X לצורתו האקטיבית – פקטור Xa. פקטור VIII הוא גליקופרוטאין המסונתז ומשוחרר לזרם הדם על ידי האנדותל. במחזור הדם, פקטור זה קשור בעיקר לפקטור פון וילברנד, ויחדיו הם יוצרים מבנה יציב. אקטיבציה על ידי טרומבין גורמת לדיסוציאציה, ופקטור VIII עוזב את הקומפלקס האמור ומשמש כקו-פקטור לפקטור IXa, כדי לגרום לאקטיבציה של פקטור X. (בהמשך, פקטור X יחד עם פקטור Va יגרמו ליצירתו של טרומבין נוסף, אשר הופך פיברינוגן לפיברין וליצירת קריש דם.
יצוין, כי פקטור VIII אינו מסונתז בכבד (שלא בדומה לחלק מפקטורי הקרישה האחרים), ועל כן רמתו אינה מושפעת ואף עולה במחלות כבד.
Israel Journal of Mathematics הוא כתב עת מדעי ישראלי בנושא מתמטיקה היוצא לאור משנת 1963.
כתב העת יוצא כדו-ירחון ומפרסם מאמרים בנושאים כמו תורת הקבוצות, לוגיקה, תורת המודלים, אלגברה, תורת המספרים, אנליזה פונקציונלית, גאומטריה, טופולוגיה אלגברית, קומבינטוריקה, מדעי המחשב ומתמטיקה שימושית.
עורך כתב העת הוא אבינועם מן והעורך בפועל הוא ערן לונדון. במועצת המערכת חברים אנשי סגל מאוניברסיטאות בישראל, ובהם נוגה אלון, גיל קלעי, אהוד דה-שליט, עמנואל פרג'ון, שפי גולדווסר, אהוד הרושובסקי, שחר מוזס, ליאוניד פולטרוביץ', ענר שלו וגדעון שכטמן.
 אתר האינטרנט הרשמי של Israel Journal of Mathematics
גישה און ליין לכתב העת
זרון אוסטרלי (שם מדעי: Circus approximans) הוא מין של עוף דורס מהסוג זרון המצוי באוסטרליה והופץ גם לניו זילנד ולאיי האוקיינוס השקט.
אורכו של דורס זה 50–58 ס"מ, מוטת הכנפיים 120–145 ס"מ ומשקלו 580-1,100 גרם בממוצע. הנקבות גדולות יותר מהזכרים.
דורס זה בעל נוצות חומות עם קצוות כנפיים לבנות-אפורות וראש בהיר מעט. הרגליים בעלות טפרים אימתניים היכולות לקרוע את הטרף וישנה פלומה רכה מאחורי ראשו המשווה מראה של זר, מה שנתן לסוג את שמו.
זהו דורס החי בביצות ובאזורים פתוחים באוסטרליה, אך הופץ גם לניו זילנד, פיג'י, ונואטו, קלדוניה החדשה ואיים נוספים, כולל איים תת-אנטארקטים.
הזרון הוא טורף העל של ניו זילנד והוא ניזון מעופות מים, זוחלים, דוחיים, יונקים שונים עד גודל של ארנבת, חסרי חוליות ודגים. הוא ניזון גם מנבלות, כולל מקרבנות של תאונות דרכים.
זרון אוסטרלי בבסיסי נתונים ביולוגיים:
זרון אוסטרלי באתר ITIS
זרון אוסטרלי באתר NCBI
זרון אוסטרלי באתר Freebase
זרון אוסטרלי באתר האנציקלופדיה של החיים (Encyclopedia of Life)
זרון אוסטרלי באתר GBIF
פרופ' אמנון נצר (נובמבר 1934 - 15 בפברואר 2008) היה היסטוריון, חוקר, ועיתונאי יהודי-איראני-ישראלי. הקדיש את רוב חייו לחשיפה, ניתוח, ותיעוד של הספרות, התרבות, וההיסטוריה של יהדות איראן. הקים את השירות הפרסי של קול ישראל בשנת 1958, והיה פרופסור באוניברסיטה העברית בירושלים עד מותו בשנת 2008. מגדולי החוקרים של יהדות פרס ותרבותה.
אמנון נצר נולד בעיר ראשת שבצפון-מערב איראן, על חופי הים הכספי. ילדותו עברה בתנאי מצוקה כלכלית עקב שריפה שכילתה את חנותו של אביו, אך למרות זאת השלים בהצלחה מרובה את לימודיו בבית הספר היהודי בעיר מולדתו. בעודו באיראן פרסם מספר מאמרים מעל במת העיתון היהודי "ניסן" שיצא לאור בטהרן. בשנת 1950, בגיל 16, עלה לישראל לבדו וכשנה לאחר הגעתו התנדב לצה"ל ושירת שירות מלא בחיל האוויר. עם שיחרור מהצבא החל ללמוד לימודי מזרח תיכון באוניברסיטה העברית בירושלים. בשנותיו כסטודנט היה פעיל מאוד בקרב קהילת יוצאי איראן ופרסם מאמרים רבים מעל עיתוני הקהילה. בשנים 1955-1958 היה מהמפיקים של תוכנית הרדיו בפרסית בקול ישראל ובשנת 1958 היה מהמייסדים של קול ישראל בפרסית.
נצר המשיך את הקריירה האקדמית שלו בלימודים איראניים באוניברסיטת קולומביה שבניו יורק שם השלים תואר שני בהצטיינת ודוקטורט. הדיסרטציה שחיבר עוסקת ב"דניאל-נאמה" יצירה אפית על ספר דניאל בפרסית יהודית מאת המשורר היהודי-פרסי-בוכארי בן המאה ה-17 כ'אג'ה בוכ'אראי. לאחר מכן שימש במשך שנה כמרצה באוניברסיטת אילינוי, ובשנת 1970 חזר לירושלים וביחד עם פרופ' שאול שקד היה ממייסדי התוכנית ללימודים איראניים באוניברסיטה העברית. כפרופסור מן המניין באוניברסיטה העברית היה מופקד שנים ארוכות על החוג לימודי איראן, הודו וארמניה. בשנת 2000 שימש כפרופסור אורח באוניברסיטת קליפורניה, ובשנת 2005 בישיבה יוניברסיטי. הוא פרש לגמלאות מהאוניברסיטה העברית בשנת 2002 אך המשיך ללמד בה בתור פרופסור אמריטוס עד שנה לפני פטירתו, אז לקה במחלת הסרטן. לאורך חייו שימש כאחד מעורכי כתב העת פעמים של מכון בן צבי, עורך מייעץ של אנציקלופדיה איראניקה (לה גם כתב מספר רב של ערכים), העורך הראשי של סדרת ספרים על יהודי פרס בשם Pādyāvand, ביחד עם שאול שקד העורך הראשי של סדרת ספרים בשם 'Irano-Judaica (כרכים 2-6), ועוד.
הוא נפטר בבית חולים בקליפורניה בשנת 2008 בהמתנה לניתוח לטיפול במחלת הסרטן. לבקשתו, הוא הובא למנוחות בישראל ונקבר בראשון לציון.
פרופ' אמנון נצר היה מגדולי החוקרים של יהדות פרס, ומלבד מאמריו וספריו הרבים ערך מפעלי שימור ואיסוף מידע חשובים של כתבי יד, עדויות בעל-פה ומקורות היסטוריים ראשוניים אחרים. את ראשית עבודת האיסוף והשימור עשה באיראן עצמה בתקופה שקדמה להמהפכה האסלאמית. הוא הרחיק עד לכפרים ועיירות קטנות באיראן בחיפוש אחר כתבי יד נדירים והצליח להציל מנשיה למעלה מארבעים חיבורים כאלה, אותם הביא לספריית מכון בן צבי. בשנת 1985 הוציא לאור קטלוג מפורט בשם "אוצר כתבי היד של יהודי פרס במכון בן צבי" שמהווה כלי מחקר ראשון במעלה בתחום. כמו כן הוא ערך ראיונות תיעוד רבים מספור עם יהודים ולא-יהודים פרסים באיראן ומחוצה לה, כדי לתעד דיאלקטים מקומיים, שירה ליטורגית, רשמים היסטוריים ועוד. הוא סקר ספריות רבות ברחבי עולם בחיפוש אחר מקורות ראשוניים כגון כתבי דיפלומטים ומטיילי ארצות על יהודי פרס ואיתר מקורות רבים שקודם לכן לא היו ידועים לחוקרים.
ספרו הראשון, אנתולוגיה של שירה מאת משוררים יהודים-פרסים קדומים (منتخب اشعار فارسی از آثار یهودیان ایران), יצא לאור בפרסית בטהרן בשנת 1973, כלל שירים רבים שראו דפוס בפעם הראשונה, ונותר עד היום הפרסום היחידי מסוגו בפרסית באיראן. בשנת 2000 הספר תורגם מפרסית לערבית על ידי אוניברסיטת אל-אזהר של קהיר. נצר המשיך לפרסם מחקרים על יצירתם של המשוררים הגדולים של יהודי פרס במהלך חייו, בהם שאהין, עמראני, אלישע בן שמואל ואחרים. ספר אחר שההדיר הוא חיבורו הפילוסופי "חובות יהודה" של ר' יהודה בן אלעזר בן המאה ה-17, והוציא לאור תרגום שלו מפרסית יהודית לעברית בשנת 1995. בין מחקריו האחרים סדרה של כ-90 מאמרים (סך כולל של כ-400 עמודים) שפרסם בהמשכים מעל דפי הירחון האמריקאי 'שופר' אודות אישיותו הפעלתנית וחייו של שמואל חיים, עיתונאי ופעיל פוליטי יהודי-איראני בתחילת המאה ה-20. תחומי מחקר אחרים שבהם עסק הם הציונות באיראן, רדיפות כנגד יהודי איראן לאורך הדורות, יחסי יהודים-מוסלמים ושיעה-יהדות, החינוך היהודי באיראן, הדיאלקט פרסית יהודית, ההיסטוריה התרבותית והחברתית של יהודי פרס, ועוד. מלבד זאת הוא גם עסק בשפה ובספרות הפרסית הכללית וחיבר מספר ספרים ללימוד פרסית סטנדרטית מודרנית לדוברי עברית.
ביבליוגרפיה מלאה של כתביו עד שנת 2004
רשימת הפרסומים של אמנון נצר, בקטלוג הספרייה הלאומית
רשימת המאמרים של אמנון נצר באתר רמב"י: בעברית, בלועזית
תוכנית לזכרו של פרופ' אמנון נצר בשידורי יהדות איראן
ניקולאי הראשון (ברוסית: Николай I Павлович, "ניקולאי הראשון פאבלוביץ'", 6 ביולי 1796 - 2 במרץ 1855), היה צאר רוסי שכיהן מ-1 בדצמבר 1825 עד מותו ב-2 במרץ 1855.
ניקולאי נולד בגאטצ'ינה ב-6 ביולי 1796, לפאבל הראשון, קיסר רוסיה וסופיה דורותיאה, נסיכת וירטמברג, בתם של פרידריך השני אויגן, דוכס וירטמברג ופרדריקה דורותיאה מברנדנבורג-שוודט. בשנת 1801 מת אביו פאבל הראשון, קיסר רוסיה, ואחיו אלכסנדר הראשון, קיסר רוסיה עלה לשלטון במקומו. בשנים 1814 - 1815 טייל ניקולאי במסגרת הטיול הגדול בכמה מדינות באירופה, וב-13 ביולי 1817 התחתן ניקולאי עם שרלוטה, נסיכת פרוסיה, בתם של פרידריך וילהלם השלישי, מלך פרוסיה ולואיזה ממקלנבורג-שטרליץ.
כשמת אלכסנדר הראשון מטיפוס הבהרות, לא היה ברור מי מבין אחיו יירש את כיסאו, ניקולאי או קונסטנטין פבלוביץ'. אי הוודאות הסתיימה כאשר קונסטנטין, שהיה בוורשה באותו זמן, הודיע כי הוא מסרב לקחת את השלטון. ניקולאי הפיץ מנשר שבו הכריז על עצמו כצאר. עלייתו לשלטון עוררה תסיסה בציבור, והועלתה טענה שהודעת הוויתור של קונסטנטין מזויפת. תסיסה זו הובילה למרד הדקבריסטים שבו כמעט איבד ניקולאי את חייו, אך בסופו של דבר הוא הצליח לדכאו.
ניקולאי הראשון, שכונה צאר הברזל, נודע כשליט עריץ ואכזר. הוא החזיק בדעה שהמשטר האבסולוטי הוא המשטר הטוב ביותר. בייחוד ידועה אכזריותו כלפי היהודים, שבהם ראה זרים. ב-30 שנות שלטונו פורסמו כ-600 גזרות (שנקראו בשם "תיקון היהודים") שמטרתן הייתה למנוע את הפעילות של היהודים בכלכלה, לבולל אותם באוכלוסייה המקומית, לערער את הקהילה היהודית ולהקטין את מספרם על ידי המרת דתם.
הגזרה הקשה ביותר הייתה חוק גיוס החובה לצבא הרוסי בשנת 1827, הידועה בשם "גזרת הקנטוניסטים". החוק בוצע באלימות בדרך של חטיפת ילדים ובוגרים והמרתם לנצרות בכוח.
רבים התנגדו למינויו כצאר, אך הוא דיכא את ההתנגדות באכזריות. ססמתו הייתה: "צאר אחד, עם אחד ודת אחת", ובה באים לידי ביטוי הכוחניות, ריכוזיות היתר והקנאות הדתית שאפיינו את ימי שלטונו.
זמן קצר לאחר עלותו לשלטון פלשו כוחות האימפריה הפרסית לשטחי האימפריה הרוסית בקווקז, אולם לבסוף הובסו, וב-2 בפברואר 1828 נחתם הסכם טורקמנצ'אי, ועל פיו הועברו לרוסיה שטחים במזרח ארמניה.
בשנת 1828 פרצה מלחמה עם הטורקים, שהוצתה על ידי קרב נאווארינו ומאבק היוונים לעצמאות, ובמהלכה כוחות רוסיים התקדמו לעבר בולגריה, לאזור הקווקז, ולצפון-מזרח אסיה הקטנה, בטרם הטורקים תבעו הסכם שלום. בעקבותיו נחתם הסכם אדירנה ב-14 בספטמבר 1829, שנתן לרוסים את מרבית החוף המזרחי של הים השחור ואת פתח נהר הדנובה. האימפריה העות'מאנית גם הכירה בריבונות הרוסית על גאורגיה ועל שטחים בארמניה של היום. לסרביה ניתנה אוטונומיה ורוסיה הורשתה לכבוש את נסיכות מולדובה וואלכיה (בנוטלם על עצמם אחריות על שגשוגן של הנסיכויות והבטחה לחופש סחר מוחלט להן) עד אשר הטורקים ישלמו להם פיצויים נרחבים.
בשנת 1833 נחתם חוזה הונקאר איסקלסי עם האימפריה העות'מאנית, ובו הובטחה ערבות הדדית בין הצדדים למקרה שיותקפו בידי כוח זר. סעיף סודי בחוזה פטר את הטורקים משליחת כוחות צבא לעזרת הרוסים. במקום זאת, הם התחייבו לסגור את מיצרי הים השחור בפני אוניות זרות, במקרה של מלחמה.
בשנת 1853 פרצה מלחמת קרים, בעקבות כוונת בריטניה וצרפת לחסום את התפשטות האימפריה הרוסית על חשבון האימפריה העות'מאנית, וכן בעקבות סכסוכים על השליטה בארץ הקודש. המלחמה נמשכה זמן רב, ונוהלה בשלומיאליות גמורה של שני הצדדים. עם תחילת המלחמה הטילו כוחות בריטניה וצרפת מצור על העיר סבסטופול, אולם מגיני העיר לחמו בגבורה, והעיר נפלה רק ב-9 בספטמבר 1855. המלחמה השפיעה מאוד על ניקולאי, וכתוצאה מכך מצבו התדרדר, וב-2 במרץ 1855 מת ניקולאי, ובנו אלכסנדר השני, קיסר רוסיה עלה לשלטון במקומו.
ב-13 ביולי 1817 התחתן ניקולאי עם שרלוטה, נסיכת פרוסיה, בתם של פרידריך וילהלם השלישי, מלך פרוסיה ולואיזה ממקלנבורג-שטרליץ, ממנה נולדו לו 10 ילדים, מתוכם שניים מתו בלידה. שמונת ילדיהם הנותרים היו:
אלכסנדר (1818-1881) - ירש את אביו בתפקיד הקיסר תחת השם אלכסנדר השני. נישא למריה, נסיכת הסן, ולאחר מותה נישא בנישואים מורגנטים לפילגשו, הנסיכה יקתרינה דולגורוקובה.
מריה (1819-1876) - נישאה למקסימיליאן, דוכס לוכטנברג, נכדו של מקסימיליאן הראשון, מלך בוואריה וכן נכדה של ז'וזפין דה בוארנה, רעייתו של נפוליאון בונפרטה.
אולגה (1822-1892) - נישאה לקרל הראשון, מלך וירטמברג.
אלכסנדרה (1825-1844) - נישאה לפרידריך וילהלם, נסיך הסן-קאסל ומתה במהלך לידתו של בנה הבכור.
אליזבת (1826-1829) - מתה בגיל צעיר.
קונסטנטין (1827-1892) - אדמירל בצי הרוסי והמשנה לקיסר בפולין. נישא לאלכסנדרה, נסיכת סקסוניה-אלטנבורג. אחד מניניו הוא פיליפ, דוכס אדינבורו, בעלה של המלכה אליזבת השנייה.
ניקולאי (1831-1891) - מפקד הכוחות הרוסיים באזור הדנובה במהלך מלחמת רוסיה-טורקיה. נישא לאלכסנדרה, נסיכת אולדנבורג, נינתו של הצאר הרוסי פאבל הראשון.
מיכאיל (1832-1909) - כיהן בתפקיד המושל הכללי של קווקז במשך עשרים שנה. נישא לססילי, נסיכת באדן, נכדתו של גוסטב הרביעי אדולף, מלך שוודיה.
ב-6 בפברואר 1946 ביצע ארגון לח"י פעולת שוד נשק במחנה צבא בריטי בשכונת אגרובנק בחולון. לאחר הפעולה התפרעו חיילים בריטים בשכונה ורצחו שלושה אזרחים.
על פי ההסכם עם תנועת המרי העברי היו פעולות של שוד נשק וכספים, פטורות מהצורך לקבלת אישור מהמפקדה המשותפת וכזאת הייתה התקפת לח"י בחולון.
בגבול שכונת אגרובנק היה מחנה בריטי קטן ובו בניין בן שתי קומות. בקומה השנייה היו מגורי קצינים ובקומה הראשונה היה מחסן נשק וחדר אוכל. במחנה שרתו חיילים דרום-אפריקנים, רובם מאומת הבאסוטו, שגרו באוהלים. תצפיות העלו שיש במקום נשק רב וסיפקו ידיעות על מבנה המחנה וסידורי השמירה.
מפקד הפעולה היה יעקב בנאי ("מזל") וסגנו היה יעקב גרנק (דב). ביום הפעולה הגיעו המשתתפים לחורשה בשכונת זיכרון מאיר בפאתי בני ברק ושם הסביר בנאי על שולחן חול את תוכנית הפעולה, קבע אנשים לעמדות השונות ומינה אחראי לכל עמדה. חלק מהאנשים לבש מדים צבאיים בריטיים.
הלוחמים התאספו בחשאיות בבנין בחולון סמוך למחנה שם חולק להם הנשק והוסעו למחנה במכונית משא מכוסה ברזנט. קרוב לעשרים לוחמים הגיעו למקום עם חשיכה ופרצו למחנה. הזקיף בשער נהרג ועוזרו נפצע קשה. חלק מהלוחמים פנו לקומה השנייה בה היו הקצינים שפתחו באש. קצין הרפואה של המחנה נורה ונהרג. החיילים התחילו להשיב אש, אך "דב" פרץ למחסן הנשק בעזרת רימונים. מייד החלו להעמיס את הנשק: 70 רובים, 24 תת מקלעים, 24 מקלעי ברן ו-4 מרגמות. הנשק הועמס על מכונית שהוחרמה במחנה ותוך ארבעים דקות נתנה הוראת נסיגה. הנסיגה הייתה ללא תקלות והנשק הוסתר במחסן תת-קרקעי ברעננה.
השוטרים והחיילים הבריטיים הגיעו למחנה לאחר שלוחמי לח"י עזבו. הם כינסו את חיילי המחנה והסיתו אותם נגד התושבים המקומיים. בהשפעת ההסתה יצאו קבוצות של חיילים באסוטים לשכונת אגרובנק והחלו לירות, לפרוץ לבתים, לתקוף עוברי אורח ולשדוד אותם. ההתפרעות נמשכה כארבע שעות. שלושה אזרחים נהרגו: בן ציון שנקר, מנהל בית החרושת לודז'יה, סגן ראש המועצה המקומית ואחיינו של אריה שנקר, שמואל פרלמן, בעל בית מלאכה והנער אליהו יהודאיוב שרכב על אופניים ונרצח בדקירות סכין. שבעה נפצעו.
הבריטים לא נקטו באמצעי ענישה נגד החיילים והסתפקו בהחלפתם בחיילים אחרים.
הועלתה טענה כלפי אנשי "ההגנה" בחולון, מדוע לא פעלו נגד הפורעים. עיתון "ההגנה" במחנה הצביע על שני נימוקים שהצדיקו את חוסר התגובה שלהם:
כניסתם של חברי "ההגנה" למערכה עם החיילים הבאסוטים הייתה עושה אותם שותפים למעשה הבלתי אחראי של "הפורשים" (לח"י).
עשרים דקות לאחר התקפת הפורשים הופיעו כוחות צבא ומשטרה בריטים וכניסת אנשי "ההגנה" למערכה הייתה גורמת לתוצאות טרגיות של מערכה בכוחות בלתי שקולים של ההגנה נגד כוחות רבים ומחומשים היטב של החיילים הבאסוטים, החיילים האנגלים והמשטרה גם יחד.
האירועים האלה כונו בעגה המקומית בשם "ליל הכושים".
בישיבת אבל ביום השלושים לרצח החליטה המועצה המקומית בחולון לקרוא את הכיכר בצומת הרחובות חנקין בסוקולוב בשכונת אגרובנק, בשם "כיכר השלושה". הכיכר נהרסה וכעת יש בפינה הצפונית-מזרחית של הצומת, שלט הנצחה לשלושת הנרצחים.
הבניין בו בוצעה ההתקפה הוקם לראשונה כבית הדפוס של הוצאת אמנות בניהולה של שושנה פרסיץ. הבריטים החרימו אותו וקבעו בו את מחסן הנשק ומגורי הקצינים. בשנים 1957 - 2010 פעל במקום מפעל של המשקם.
יעקב בנאי ("מזל"): חיילים אלמונים, הוצאת "יאיר", עמ' 380 - 388, 1987
נתן ילין מור: לוחמי חרות ישראל, הוצאת שקמונה, 1974
ישראל מהרי"ק: אדום על חקי: הוצאת מערכות, 1967
ספר תולדות ההגנה: כרך ג' חלק שני, הוצאת עם עובד, 1973
דוד ניב: מערכות הארגון הצבאי הלאומי, חלק רביעי, הוצאת "הדר", 1973
מפראג לחולון, מאה שנים להולדת ד"ר חיים קוגל, הוצאת עיריית חולון, 1997
בית המשקם, באתר עיריית חולון
חיילים משתוללים בחולון, דבר, 7 בפברואר 1946
פרטים מחרידים על מעשי הדמים, דבר, 8 בפברואר 1946
חולון תובעת הוצאת הצבא הכושי מתחומיה, דבר, 10 בפברואר 1946
ישיבת אבל של מועצת חולון, דבר, 15 בפברואר 1946
בשלושים למאורעות חולון, דבר, 11 במרץ 1946
דוד מייזלר (20 בספטמבר 1913 - 11 בינואר 1996) היה פרופסור למתמטיקה וסטטיסטיקה באוניברסיטה העברית בירושלים.
דוד מייזלר נולד בשנת 1913 בעיירה קטנה בשם פולוניה, ברוסיה. בשנת 1958 עלה לישראל והשתקע בירושלים.
פרסם מספר מחקרים בתורת ההסתברות ובשימושיה. תרומותיו העיקריות הן למשפטי גבול של סדרות וריאציוניות רב ממדיות ובמיוחד לאבריהן המקסימליים. הוא אף הצביע על שימושים שונים של תוצאותיו, בעיקר בתורת הפולימרים.
מייזלר נחשב מורה מחונן, והיה אהוב על תלמידיו. ספר הרצאותיו "חשבון אינפיניטסימלי" היה למבוקש ביותר, ונמצא בשימוש עד היום במספר אוניברסיטאות בישראל. בנוסף, כתב מספר ערכים באנציקלופדיה העברית, בין היתר את הערך "הסתברות".
נישא לפניה, ולזוג נולדו שני בנים, גיורא וגילי. גיורא מייזלר הוכרז כנעדר בתחילת מלחמת יום הכיפורים; רק בקיץ 1975 זוהתה גופתו והובאה לקבורה. "גחליליות", סרטו התיעודי של גילי מייזלר, מספר, בין השאר, על מאמציו העצומים של דוד מייזלר לאתר את גיורא הנעדר. בשנת 2013 החל גילי מייזלר להעלות לאינטרנט את יומן החיפושים אחר גיורא, שאותו כתב דוד מייזלר. היומן כולל 650 עמודי מחברת, ונכתב במשך יותר משנתיים, והוא עולה לאינטרנט לפי קצב כתיבתו, החל מ-17 באוקטובר.
דוד מייזלר אתר לזכרו של פרופ' דוד מייזלר, שהוקם על ידי בנו גילי מייזלר.
רשימת כל הפרסומים של דוד מייזלר
עודד ירון, החיפושים אחרי הבן שלא חזר - יום אחר יום, שיחה אחר שיחה, באתר הארץ, 31 באוקטובר 2013
קתדרלת פרנקפורט המוקדשת לברתולומאוס הקדוש (בגרמנית: Kaiserdom St. Bartholomäus) היא כנסייה גותית/נאו-גותית בפרנקפורט, גרמניה. הקתדרלה היא הכנסייה הראשית בפרנקפורט ושיחקה תפקיד חשוב בפוליטיקת הקיסרות הרומית הקדושה.
הקתדרלה נבנתה במאות ה-14 וה-15 באתר בו שכנה כנסייה מרובינגית. משנת 1356 ואילך, מלכי האימפריה הרומית הקדושה נבחרו בקתדרלה, ובשנים 1562 - 1792 אף הוכתרו בה. הקתדרלה נהפכה לסמל האחדות הלאומית הגרמנית, במיוחד במהלך המאה ה-19.
למרות שמעולם לא שימשה כמושב בישוף, תפקידה בפוליטיקה הקיסרית הפכה אותה לאחד הבניינים החשובים בהיסטוריית הקיסרות הרומית הקדושה והצדיקה את השם שדבק בה "הקתדרלה הקיסרית". היא ידועה בידי אנשי פרנקפורט פשוט בתור "הקתדרלה".
ב-1867 נהרסה הקתדרלה בשריפה ונבנתה מחדש בסגנון התחייה הגותית, בצורה הנאמנה לתוכנית המקורית של הכנסייה. במהלך מלחמת העולם השנייה סבלה הקתדרלה, כמו העיר פרנקפורט, מהפצצות כבדות של בעלות הברית והפנים שלה נשרף לחלוטין. בשנות ה-50 של המאה ה-20 היא נבנתה מחדש, נאמנה לסגנון הנאו-גותי.
הכנסייה בנויה מלבנים אדומות בסגנון גותיקת לבנים. כמו כנסיות גרמניות רבות, חזית הקתדרלה מורכבת ממגדל בודד ובראשו צריח מחודד. על המגדל הותקן שעון. גובה המגדל: 95 מטר.
וִישְׁנֵבָה (בבלארוסית: Ві́шнева; ברוסית: Вишнево וישנבו; בפולנית: Wiszniewo, וישנייבו; ביידיש: וישנעווע) היא עיירה בבלארוס. מספר תושביה לשנת 2006 היה 417.
העיר משמשת כמרכז מועצה אזורית חקלאית, ונמצאת באזור וולוז'ין במחוז מינסק. צפונית-מערבית למינסק ליד גבול עם ליטא.
בעבר הייתה העיירה בתחומי האימפריה הרוסית; בין מלחמות העולם, בשנים 1921–1939, השתייכה לפולין ולאחר המלחמה נכללה בתחומי הרפובליקה הסובייטית הסוציאליסטית הבלארוסית.
בשנת 1907 מנתה העיירה 2,650 תושבים, מהם 1,863 יהודים. בשנת 1939, לאחר הסכם ריבנטרופ-מולוטוב, נתפסה העיירה על ידי ברית המועצות. בשנת 1941 (מבצע ברברוסה) פלשה גרמניה הנאצית לברית המועצות, והעיירה נכבשה על ידי הגרמנים. לפי עדויות, [  דרוש מקור  ]  הגרמנים נכנסו לעיירה עם משאיות ולאחר שאלה התמלאו, דחסו את כל יתר היהודים לתוך שלושה או ארבעה בניינים, שאותם ריססו בגז. היהודים שניסו להימלט נורו במקלעים. ביום הבא עטו תושבים לא-יהודים על המקום והסירו שיני זהב וחפצי ערך מן הגופות.
בשכונה היהודית בעיירה הוקם גטו בסתיו אותה שנה, ויהודי העיירה, ברובם, הושמדו ב-30 באוגוסט 1942 ביער הסמוך לעיירה ונקברו בקבר אחים. ייתרם נשלח לעבודות כפייה או הועבר לגטו בעיירה וולוז'ין הסמוכה.
לפי הכתוב במצבת זיכרון בעיירה, שהוקמה על ידי השלטון הסובייטי, נרצחו על ידי הנאצים (שנקראו על ידי הסובייטים "פשיסטים") בשנת 1942 ונקברו במקום יותר מ-2,000 "אזרחים סובייטים" תושבי העיירה. לא צוין כמה מהם יהודים, אך רובם הגדול היו יהודים.
וישנבה היא מקום הולדתם של יצחק פרסקי ושל בנו שמעון פרס, ראש ממשלת ישראל ונשיאה ה-9 של מדינת ישראל, וכן של יהושע רבינוביץ - ראש עיריית תל אביב, ונחום גולדמן, שנמנה עם מייסדי הקונגרס היהודי העולמי והיה נשיאו במשך שנים רבות.
וישניבה לאחר עלייתי ארצה - שלמה אלישקביץ מספר על חיסול גטו וישנבה
וישנייב (Wiszniew), ב"אנציקלופדיה של הגטאות", באתר "יד ושם"
וישניבה - אתר זיכרון לקהילה היהודית
על וישנבו, פרטים ותמונות (באנגלית)
אתר עדות זיכרון של נוצרי, צ'ארלס סטרצ'ינסקי, עם תמונות
חי ב-LA LA לנד היא סדרת דוקו-ריאליטי ישראלית ששודרה בחברת yes. העונה הראשונה עלתה ביוני 2011, והעונה השנייה בנובמבר 2012.
שישה זמרים ישראלים, שרובם משתייכים לז'אנר המוזיקה הים תיכונית, נשלחים ללוס אנג'לס שבארצות הברית במטרה להתחרות על הפקת סינגל בחברת התקליטים הגדולה גפן רקורדס ומתוך תקווה להגשים חלום ולפצוח בקריירה בינלאומית. השישה מתגוררים יחדיו בווילה, מרושתת במצלמות למשך חודש ימים, שם הם מתמודדים עם חיים משותפים תחת עין המצלמה ועם התחרות ההדדית אל מול בכירי תעשיית המוזיקה בארצות הברית. בנוסף הם עוברים מסכת אימונים עם מפיקים בכירים ומצליחים.
הבמאי אורי פסטר היה מנטור בעונה הראשונה. תוכנית הגמר שודרה ב-6 בספטמבר 2011, ובה הוכרז המנצח, אלון דה לוקו, שנבחר על ידי רון פייר, מנכ"ל חברת התקליטים גפן רקורדס ואחד ממפיקי התוכנית "אמריקן איידול".
העונה השנייה כוללת את המתמודדים שיר לוי, ליאת בנאי, שרית אביטן, מאיה בוסקילה ואלי זולטא. במקור כללה הנבחרת גם את מושיק עפיה אך זה לא הגיע לטיסה מפאת פחד טיסה מוצהר, ולכן הצטרף הראפר הערבי סאז במקומו. לאחר מספר ימים הצטרף קובי פרץ לתוכנית כזמר אורח ומנטור. שידור העונה השנייה החל מ-11 בנובמבר 2012.
דודו אהרון – זמר השנה לשנת 2010. את דרכו כזמר החל במועדון "אדום 6" ובשנת 2007 הוציא את אלבום הבכורה שלו, "אהבה ראשונה". עד שנת 2010 הוציא שני אלבומים נוספים, "הכל זה מלמעלה", ו"מילים פשוטות", כאשר את רוב שיריו הוא כותב ומלחין בעצמו.
זהבה בן – הוציאה 42 אלבומים. את דרכה המוזיקלית החלה בהופעות באירועים קטנים ובמועדונים. בשנת 1988 התגלתה על ידי המפיק אלי בנאי והוציאה את אלבום הבכורה שלה, "טיפת מזל", ואף כיכבה בסרט בשם זה לצדו של זאב רווח. במהלך הקריירה שלה זכתה בפרסים בינלאומיים. בשנת 1997 נבחרה על ידי תחנת הטלוויזיה הצרפתית לאשת השנה.
אביהו שבת – תגלית השנה לשנת 2010. בנו של הזמר שלומי שבת. פרץ לתודעה עם הסינגל "עדיין שלך" בשנת 2009. את אלבום הבכורה שלו, "אביהו", הוציא בשנת 2010.
ג'ולייטה – זמרת צעירה שהוציאה שני אלבומים. זמרת פופ ומוזיקה ים תיכונית. את החשיפה הגדולה שלה קיבלה כבר בגיל 17, כאשר זכתה להיות אחת מהאמנים הצעירים ביותר שנבחרו אי פעם לככב בפסטיגל.
אתי לוי - אחותה התאומה של זהבה בן. הוציאה כ-20 אלבומים אשר הופקו על ידי ישראל בונדק.
אלון דה לוקו - זמר היפ הופ, רגאטון, דאנסהול, רגאיי, רקדן ומפיק מוזיקלי. נולד בשם אלון כהן ופרץ לתודעת הציבור במסגרת רינגטונים רבים שהוציא לשירים שכתב והלחין. בשנת 2007 יצא אלבומו השני תחת חברת התקליטים העצמאית שהקים, בה שיתף פעולה עם אמנים בינלאומיים. זכה בעונה הראשונה של התוכנית, והוציא סינגל חדש שנקרא "גו לוקו".
מנטור:
אורי פסטר
הזוכה בעונה הראשונה:
אלון דה לוקו
הזמרים:
מאיה בוסקילה - זכתה בתארים "זמרת השנה" ו"אשת השנה במוזיקה". זכתה בעונה השנייה של התוכנית.
אלי זולטא - סולן להקת הרוק של "אלמנה שחורה".
שרית אביטן - זמרת צעירה בתחילת דרכה.
שיר לוי - זמר מזרחי בן 27, בנו של ישי לוי.
ליאת בנאי - זמרת דיכאון בת 36, גרה בחולון.
סאז  - הראפר הערבי הראשון בארץ, החליף את מושיק עפיה.
קובי פרץ (זמר אורח)
במקור היה אמור להשתתף גם מושיק עפיה, אך בבוקר הטיסה הוא לא הגיע בשל פחד טיסה.
הזוכה בעונה השנייה:
מאיה בוסקילה
מידע וכתבות:
חי ב-LA LA לנד, באתר yes וואלה!
חי ב-LA LA לנד 2, באתר yes וואלה!
חי ב LA LA לנד - סיקור מיוחד, nana10, ‏26.06.2011
ערן סויסה, ‏החלום האמריקני, באתר ישראל היום, 23 במרץ 2012
ליהי אלבז, כוכבי "חי ב־LA LA לנד 2" משחיזים סכינים, באתר Xnet‏, 18 באוקטובר 2012
ביקורות:
שירה גולן, חי ב LA LA לנד: כל מה שצריך בשביל טראש משובח, באתר וואלה!, ‏26.06.2011
סמדר שילוני, חי ב LA LA לנד: טלוויזיה במיטבה, פנאי פלוס, ‏26.06.2011
אבי שושן, ישראבלוף: על השפלת האמנים ב"חי בלה לה לנד", באתר ynet, 27 ביוני 2011
רון קסלר, משחק החיים: על "חי בלה לה לנד", באתר nrg‏, 27 ביוני 2011
חגית גינזבורג, חי ב LA LA לנד: רון פייר מאוהב במוזיקה מזרחית, באתר וואלה!, ‏05.09.2011
אבי שושן, לא רק דה לוקו: העונה המעולה של "לה לה לנד", באתר ynet, 6 בספטמבר 2011
שירן אוחיון, שכונה 90210 על גמר חי ב LA LA לנד, באתר נענע10, ‏07.09.2011
וואלה! סלבס, אלון דה לוקו לוקח את גמר חי בLA LA לנד, באתר וואלה!, ‏06.09.2011
מערכת וואלה!, גמר חי ב LA LA לנד: אלון דה לוקו הוא הזוכה, באתר וואלה!, ‏06.09.2011
תום יער, משוגע: צפו באלון דה לוקו לאחר הזכייה ב חי ב LA LA לנד, באתר nrg, ‏07.09.2011
מורן שריר, טופ קלאסה, באתר הארץ, 3 בספטמבר 2011
לילך וולך‏, "חי בלה לה לנד" מחזירה את הכבוד לזמר המזרחי, באתר וואלה! NEWS‏, 6 בספטמבר 2011
פול בֶּרֶן (באנגלית: Paul Baran;‏ 29 באפריל 1926 - 26 במרץ 2011) היה מהנדס אמריקאי-יהודי. אחד משלושת אבות שיטת מיתוג המנות ומהוגי רשת ARPANET. זכה במדליית IEEE על שם אלכסנדר גרהם בל ‏ (1990) ובפרס SIGCOMM הראשון (1989) על מפעל חיים.
ברן נולד בהורדנה שבפולין כבן הזקונים למשפחה יהודית בת 3 נפשות. בינקותו, ב-11 במאי 1928, היגר עם הוריו לארצות הברית, לבוסטון ומשם לפילדלפיה, שם פתח אביו חנות מכולת. בילדותו עזר ברן בחנות המשפחתית.
ב-1949 סיים לימודי תואר ראשון בהנדסת חשמל באוניברסיטת דרקסל  ותואר שני ב-1959 מ-UCLA.
ב-1955 נישא לאלין מרפי, ולאחר מכן עברו ללוס אנג'לס, שם עסק בתחום מערכות מכ"ם, באותה שנה הצטרף ל-תאגיד ראנד שם לקח על עצמו את פרויקט תכנון מערכות תקשורת שרידות שיכולות לשמור על תקשורת בין מערכות קצה גם בזמן התקפת נשק גרעיני. באותה תקופה של המלחמה הקרה רוב מערכות התקשורת הצבאיות האמריקאיות השתמשו בטכנולוגיות בעלות תדר גבוה שיכלו לצאת מכלל שימוש לשעות רבות בעקבות הנזק הנגרם מהתקפה בנשק גרעיני.
ברן החליט לשלב את עבודתו של מנהל RAND ,פרנקלין אר. קולובמוס, בתקשורת חרום. עם פרויקט ערוצי תקשורת בתדרי AM, הוא הראה כי החזר אות שהופץ יכול להיות עמיד בפני נזקים של התקפת נשק גרעיני. מעבדת הפיתוח של חיל האוויר האמריקאי הראתה שהרעיון בה מעשי. ב-1964, בהיותו עובד תאגיד ראנד, פרסם יחד עם אחרים מאמר בשם "על רשתות תקשורת מבוזרות" (On Distributed Communication Networks) שעסק בשיטת מיתוג המנות. במאמר זה עלה הרעיון שיושם אחר כך ברשת ARPANET על רשת שתוכל להמשיך לתפקד גם אחרי שיתוק חלקים נרחבים ממנה.
ב-1968 ברן ייסד את מכון Institute for the Future ולאחר מכן היה מעורב בפיתוחן של מערכות טכנולוגיית רשת שפותחו בעמק הסיליקון, בנוסף היה מעורב בייסוד טכנולוגיית מנות קול שפותחה על ידי חברת STATCOM. טכנולוגיה זו הוליכה לתקן הראשוני המסחרי של ATM‏ (Asynchronous Transfer Mode).
ב-1985 ייסד את METRICOM חברת התקשורת האלחוטית הראשונה שהפיצה את RICOCHET (המערכת הציבורית הראשונה שהשתמשה בתקשורת WIRELESS) ייסד את חברת COM21 אחת מחברות התקשורת בכבלים הראשונות. בהמשך לעבודתו בחברה זו הוא ייסד את חברת GOBACKTV שהתמחתה בטלוויזיה דיגיטלית ותפקד כנשיאה. ברן הרחיב את עבודתו בטכנולוגיית מיתוג המנות לטווח התקשורת האלחוטית במה שהגדיר כ"חוקי הא-ב" של שימוש בטווח האלחוטי. קיבל תואר דוקטור של כבוד מאוניברסיטת דרקסל.
ב-26 במרץ 2011 נפטר מסרטן הריאות בביתו שבפאלו אלטו, קליפורניה.
מתוך מסע בעולם הטכנולוגי
מי ורדים הם תרחיף – תוצר לוואי של תהליך זיקוק עלי כותרת הוורד. מי הוורדים מהווים תחליף זול לשמן ורדים שמשמש את תעשיית הקוסמטיקה.
מי הוורדים ניחנים בארומה חזקה ומשמשים במזרח הרחוק ובמזרח התיכון כתבלין למאכל – בעיקר בקינוחים מתוקים כגון מעמול, מלבי, סחלב, פלודה, לאסי, רחת לוקום, גלידה מסטיק, גלידה פרסית, סוטלץ' (פודינג אורז טורקי), ועוד. מי הוורדים משמשים גם לצורכי דת בהינדואיזם ובאסלאם. במערב מי הוורדים משמשים בעיקר בתעשיית הקוסמטיקה.
בישראל משווקים מי ורדים שבחלקם מייצור מקומי ובחלקם מיובאים בשווקים, בחנויות ייחודיות, בבתי הטבע והקוסמטיקה. בחנויות התבלינים ניתן להשיג מי ורדים מהולים במים או בתמצית מרוכזת יותר בדיוק כמו מי זהר.
מבחינת ההלכה היהודית, הרחת מי הוורדים חייבת בברכת "בורא מיני בשמים" ושימשו גם במנהגי אבלות בקהילות מסוימות כמו בציטוט הזה מהבן איש חי מבגדד.
מי זהר
מי שושנים
הישרדות אולסטארס היא העונה הרביעית של תוכנית המציאות הישראלית "הישרדות". העונה הרביעית צולמה בפיליפינים, ובתחילתה היו שני שבטים, שבט של מתמודדים מהעונות הקודמות אשר נקרא "מאיון", על שם הר געש באזור לוזון שבפיליפינים ושבט אוהדים של המשחק הנקרא "קלינגה", גם כן על שם פרובינציה העונה לאותו שם בלוזון. כמו כן גם בעונה זאת ניתנה האפשרות להצביע במסרונים. בתוכנית הגמר שצולמה בכרמיאל מקס לבקובסקי (שפקס) הודח בשלב המסרונים, במקום הראשון זכה נתן בשבקין עם 5 קולות, במקום השני זכה עידן קפון עם 3 קולות ובמקום השלישי זכתה שרון רפאלי עם 2 קולות. בעונה זו זכה המתמודד דן מנו בתואר "חביב הקהל".
מספר מתמודדים - בעונה זו השתתפו 16 מתמודדים.
משך התוכנית - צילומי עונה זו נערכו במשך 32 ימים ולא 52 כמו בעונות הקודמות.
אי המתים - בעונה זאת מתקיימות תחרויות על אי המתים בדומה לעונה הראשונה.
ערוץ 10 בחר בהחלטה פרובוקטיבית על ידי הובלת הקמפיין לעונת האולסטארס עם הסיסמה: "דן מנו חוזר לשחק". הקמפיין בעלות של מיליון ש"ח בשילוט חוצות ופרומואים בערוץ קיבל ביקורת מצד משתתפים אחרים, מאוחר יותר התגלה בחשיפת בלוגר טלוויזיה כי שולם לדן מנו למעלה מחצי מיליון ש"ח על השתתפותו בתוכנית. חקירת משטרה מצאה שחשבונות רבים של חברת ההפקה ומשתתפים נפרצו בידי אדם העונה לכינוי הרשת "אגוז צרפתי" וכך נחשף חוזה ההעסקה של דן מנו ומשתתפים אחרים.
הייתה פעם שבה שני השבטים השתתפו יחדיו במועצת שבט אחת.
היה שוויון בשתי מועצות שבט שונות.
היו שתי משימות הדחה.
היו שלוש שרשראות חסינות במועצת שבט אחת.
שיא אורך המשימה נשבר פעמיים במהלך העונה.
האתר הרשמי של "הישרדות אולסטארס" באתר nana10.‏ (מאורכב)
"הישרדות אולסטארס", בפרויקט "אישים" לתיעוד היצירה הישראלית
הדס בשן, קדחת הג'ונגל, באתר ynet, 2 ביוני 2010 - ראיון עם משתתפי העונה הרביעית, פנאי פלוס
מיזולוגיה (מיוונית: "מיסוס" = שנאה, "לוגי" = לימוד, מדע; בעברית: שנאת דעת או שנאת היגיון) היא פחד או חוסר אמון בדעת או בהיגיון. בשל כך זו השנאה לטיעונים, דיונים ואף נאומים. לעתים היא מוגדרת גם כאנטי-אינטלקטואליזם.
בדיאלוג 'פידון' לאפלטון, מזכיר סוקרטס את המיזולוגיה, ומשווה אותה שם למיזנתרופיה. כשם שמישהו עשוי לאהוב ולבטוח בכל הבריות אבל אדם אחד שיוליך אותו שולל עשוי לגרום אצלו להתפתחות חוסר אהדה לכלל בני האדם, כך גם פלוני שסמך על ההגיון או הדעת עשוי לפתח חוסר אהדה אליהם כשיראה שניתן להשתמש בהם שלא כהלכה כדי לשרת השקפה או עמדה. בטקסט, סוקרטס מזהיר את פידון מסכנות המיזולוגיה. על פי אפלטון, הדרך להישמר מפני המיזולוגיה היא לבחור תחילה בטיעונים או תיזות בתבונה ובשיקול דעת, לאחר הרבה מחקרים ולימוד, כך שהם לא יתגלו כשגויים מאוחר יותר.
המונח "מיזולוג" נטבע לראשונה בשנת 1870, והפך פופולרי באמצעות תרגומיו המפורסמים של בנג'מין ג'ווט לדיאלוג האפלטוני. "כשם שיש מיזנתרופים או שונאי אדם, יש גם מיזולוגים או שונאי דעת" (ד"ר וויליאם לונג).
בספרו 'הנחות יסוד למטאפיזיקה של המידות' כותב קאנט כי "המיזולוגיה היא השנאה לדעת".
מיזנתרופיה
בורות
כביש 978 הוא כביש אורך ברמת הגולן שבצפון ישראל. הוא מקשר בין צומת השריון שעל כביש 91 במרכזה של הרמה, לבין צומת יער אודם שעל כביש 98, הנמצאת בתוך העיירה הדרוזית מסעדה שבקצה הצפוני של רמת הגולן. בחלקו הצפוני של הכביש, הוא חוצה את יער אודם. אורכו הכולל של כביש 978 הוא 21 ק"מ.
רמת הגולן
יער אודם
שמורת יער אודם
הג'ובות ביער אודם
כבישי ישראל
זַרְעִית (כְּפַר רוֹזֶנְוַלְד) הוא מושב בגליל העליון בגובה של כ-650 מטר מעל פני הים, סמוך לגבול ישראל-לבנון, בתחומי המועצה האזורית מעלה יוסף. במושב מתגוררים כיום כ-250 תושבים.
בניית המושב החלה ב-30 בינואר 1966, והוא נחנך בשנת 1967 על ידי בני מושבים בגליל, במסגרת מבצע סו"ס (מבצע "סוף סוף"), שנועד לתגבר את ההתיישבות היהודית בגליל. כעבור שנתיים שונה שמו מ"זרעית" לכפר רוזנוולד, על שמו של הנדבן היהודי-אמריקאי ויליאם רוזנוולד , ממייסדי המגבית היהודית המאוחדת. השם הלועזי עורר התנגדות עזה של התושבים, ולכן שונה השם חזרה לזרעית.
ישנן מספר אפשרויות לפירוש השם:
עברות של "מזרעה" - היישוב השכן.
על שם ציפור השיר זרעית השדה (עפרוני השדה-Alauda Arrensis) שצבעה חום-אפור בעלת פספוס אורך כהה, בטנה לבנה, זנבה חום עם שוליים לבנים ומקורה ישר ועדין. ניכרת בקריאותיה הרמות והצרודות- את שירתה ניתן לשמוע, כך נטען, ברחבי המושב.
פעולת הזריעה, בעת הקמת היישובים שתולה, נטועה וזרעית הם נקראו כולם על שם הפעולות החקלאיות הבסיסיות: נטיעה, שתילה, וזריעה.
יהודה זיו, יושב ראש ועדת השמות הממשלתית, הציע כפשרה לקבוע כי זרעית פירושו זכר רוזנוולד עמנו ישאר תמיד.
אין אחדות דעים על פירוש השם עד היום. ברוב המקומות נקרא המושב 'מושב זרעית', למעט פורומים רשמיים הקוראים לו בשמו המקורי, כפר רוזנוולד .
בכניסה למושב ממוקמת אנדרטה לזכר חללי מוצב כרכום, שהוקם ברצועת הביטחון שבדרום לבנון, בסמוך לזרעית. האנדרטה, אשר נקראת "קריעה", הוקמה על ידי הפסלת שלומית אברבוך.
באזור זרעית נחטפו בשנת 2006 שני חיילי צה"ל על ידי חזבאללה, פעולה שהחלה את מלחמת לבנון השנייה.
מערה קרסטית עם נטיפים וזקיפים התגלתה בשנת 2007 ברמת זרעית. זו המערה הקרסטית העשירה ביותר בנטיפים וזקיפים שהתגלתה בגליל המערבי. גילו את המערה ינון שבטיאל מהמחלקה ללימודי ארץ ישראל באוניברסיטת בר-אילן וולדימיר בוסלוב, מצוות מלח"ם (המרכז לחקר מערות) - המרכז לחקר מערות ליד האוניברסיטה העברית.
אורך המערה כ-500 מטר, עומקה כ-62 מטר וקוטר הכניסה אליה אינו עולה על מטר אחד. במערה מערכת מחילות ואולמות בגודל של עשרות מטרים. בין התצורות גם "וילונות, פגודות, אוזני פיל, אלמוגי מערות והלקטיטים (נטיפים שכורעים מכוח הכובד ונוטים הצידה)" [  דרוש מקור  ] .
מגלה המערה ביקש להתריע כי:
 [  דרוש מקור  ] 
מערות מסתור תת-קרקעיות ומערות מפלט הולכות ונחשפות בגליל. גילוין מצביע על הדמיון הרב למערכות המסתור של בר כוכבא שנתגלו באזורי שפלת יהודה, ומדבר יהודה. החוקר סבור כי יש סימנים מעידים על כך שיהודי הגליל, כאחיהם ביהודה, הכשירו מערות טבעיות כמקלטים בתקופת המרד ברומאים. עם זאת במערה בזרעית לא נמצאו ממצאים התומכים בהשערה זו.
ינון שבטיאל, חוקר מהמכללה האקדמית צפת חשף מערת נטיפים הגדולה בגליל , המכללה האקדמית בצפת
אלי אשכנזי, מאחורי פתח קטנטן מסתתרים אלפי נטיפים, באתר הארץ, 11.7.2007
זרעית במרכז המידע להתיישבות בגליל
זרעית באתר הרשות לפיתוח הגליל
במושב זרעית נערך אתמול טקס ההאחזות, מעריב, 31 באוקטובר 1967
יורם פרי, מה הולך שם? שיטת רוזנוולד – מהפכה בשיטות המגבית, דבר, 7 בנובמבר 1967
מנחם תלמי, מול "הגבול השקט", מעריב, 31 במאי 1968
התנגדו לשם שנקבע והחזירו דמי תרומה, מעריב, 16 בספטמבר 1969
אהרון דולב, מושב־ספר נלחם על קיומו – ועל שמו, מעריב, 3 באוקטובר 1969
עדי גרסיאל, בוא שם עברי, ערוץ שבע, גיליון 141, 5 במאי 2005 - על מקור השם זרעית
משחקי חבר העמים (באנגלית: The Commonwealth Games) הוא אירוע ספורט מהגדולים בעולם, בהשתתפות ספורטאים ממדינות החברות בחבר העמים הבריטי, בענפי ספורט שונים. האירוע נערך בכל ארבע שנים, בדומה לאולימפיאדה.
האירוע מאורגן ומבוצע על ידי התאחדות משחקי חבר העמים (The Commonwealth Games Federation ‏– CGF).
האירוע הראשון נערך בהמילטון, אונטריו, קנדה תחת השם משחקי האימפריה הבריטית בשנת 1930. השם שונה מספר פעמים, למשחקי האימפריה הבריטית וחבר העמים בשנת 1954, אחר כך למשחקי חבר העמים הבריטי בשנת 1970 ומשנת 1978 קרוי בשם משחקי חבר העמים.
בנוסף לענפי ספורט המתקיימים במשחקים האולימפיים, ישנם אירועי ספורט שאופייניים למדינות חבר העמים ונערכים באירוע, כמו כדורת דשא, רוגבי שביעיות (רוגבי סבנ'ס) ונטבול.
ישנן 53 מדינות חברות בארגון ו-71 קבוצות משתתפות בסך הכל. ארבע אומות הבית של בריטניה (השם הרשמי: הממלכה המאוחדת של בריטניה הגדולה וצפון אירלנד) - אנגליה, סקוטלנד, ויילס וצפון אירלנד שולחות נבחרות נפרדות לאירוע (שלא כמו במשחקים האולימפיים). לאירוע מגיעות נבחרות באופן נפרד משטחי חסות של הכתר הבריטי כמו ג'רזי, גרנזי והאי מאן וכן מהטריטוריות הבריטיות שמעבר לים. הטריטוריות שמחוץ לאוסטרליה כמו האי נורפוק, איי קוק וניואה (מדינת חסות של ניו זילנד). שש מדינות בלבד השתתפו בכל המשחקים עד כה: אוסטרליה, אנגליה, ויילס, ניו זילנד, סקוטלנד וקנדה. אוסטרליה זכתה בעשרה משחקים, אנגליה זכתה בשבעה משחקים וקנדה באחד.
הרעיון הראשוני לאירוע ספורט זה הוצע על ידי אסטלי קופר בשנת 1891, במאמר שכתב ב"טיימס" על תחרות ופסטיבל כל ארבע שנים. אירוע של "כל בריטניה וכל אנגליה", על מנת להגביר את הרצון הטוב וההבנה באימפריה הבריטית.
בשנת 1911 נערך פסטיבל של האימפריה בלונדון בעת ההכתרה של המלך ג'ורג' החמישי. במסגרת הפסטיבל נערכו מספר תחרויות ספורט כמו איגרוף, היאבקות שחייה ואתלטיקה בהשתתפות ניבחרות מאוסטרליה, דרום אפריקה, קנדה והממלכה המאוחדת.
בשנת 1928 העלה מלוויל מרקס רובינסון, עיתונאי מהמילטון שבקנדה, את רעיון קיום תחרות קבועה בדומה למשחקים האולימפיים עבור חברות האימפריה הבריטית. המשחקים הראשונים נערכו שנתיים מאוחר יותר בעיר המילטון.
בשנת 1930 נשים השתתפו רק בשחייה ובקפיצות למים. בשנת 1934 נוספו להן מספר תחרויות באתלטיקה.
משחקי חבר העמים, כמו המשחקים האולימפיים, סבלו גם מבעיות פוליטיות וחרמות. ניגריה החרימה את משחקי אדמונטון בשנת 1978 עקב קשרי ספורט בין ניו זילנד לדרום אפריקה המנודה בשל משטר האפרטהייד שלה. 32 מדינות מתוך 59 מדינות מאפריקה, אסיה והקריביים החרימו את המשחקים שנערכו באדינבורו בשנת 1986 בגלל גישתה של ממשלת בריטניה בראשות תאצ'ר לאירועי ספורט עם דרום אפריקה.
במצעד המשלחות במשחקים שנערכו בשנים 1930–1950 נישא רק דגל אחד, דגל הממלכה המאוחדת ("יוניון ג'ק"), לציון מנהיגותה של בריטניה באימפריה הבריטית.
משנת 1958 מועבר שרביט בין ספורטאים נבחרים מארמון בקינגהם המעביר מסר מהמלכה להצלחת הספורטאים באירוע. נושא השרביט האחרון, בדרך כלל היא דמות ספורטיבית ידועה וחשובה של המדינה המארחת.
המשלחות צועדות לפי סדר אלפביתי באנגלית כשהמדינה שאירחה את המשחקים קודם לכן צועדת בראש המצעד והמדינה המארחת צועדת בסופו. במשחקים שנערכו במלבורן צעדו לפי סדר אלפביתי אך לפי אזורים גאוגרפיים.
שלושה דגלים נישאים באצטדיון על שלושת התרנים המשמשים לטקס חלוקת המדליות והם: המדינה שאירחה קודם לכן, המדינה המארחת והמדינה שתארח את המשחקים.
בטקס הפתיחה הושם דגש רב יותר על הצבא לעומת המשחקים האולימפיים, כאות כבוד לאימפריה הבריטית ולמסורת הצבא הבריטי.
1930 - קנדה (1921-1957) המילטון, אונטריו, קנדה.
1934 - אנגליה לונדון, אנגליה.
1938 - אוסטרליה סידני, ניו סאות' ויילס, אוסטרליה.
1950 - ניו זילנד אוקלנד, ניו זילנד.
1954 - קנדה (1921-1957) ונקובר, קולומביה הבריטית, קנדה.
1958 - ויילס קרדיף, ויילס, הממלכה המאוחדת.
1962 - אוסטרליה פרת', אוסטרליה המערבית, אוסטרליה.
1966 - ג'מייקה קינגסטון, ג'מייקה.
1970 - סקוטלנד אדינבורו, סקוטלנד, הממלכה המאוחדת.
1974 - ניו זילנד קרייסטצ'רץ', ניו זילנד.
1978 - קנדה אדמונטון, אלברטה, קנדה.
1982 - אוסטרליה בריזביין, קווינסלנד, אוסטרליה.
1986 - סקוטלנד אדינבורו, סקוטלנד, הממלכה המאוחדת.
1990 - ניו זילנד אוקלנד, ניו זילנד.
1994 - קנדה ויקטוריה, קולומביה הבריטית, קנדה.
1998 - מלזיה קואלה לומפור, מלזיה.
2002 - אנגליה מנצ'סטר, אנגליה, הממלכה המאוחדת.
2006 - אוסטרליה מלבורן, ויקטוריה, אוסטרליה.
2010 - הודו דלהי, הודו.
2014 - סקוטלנד גלאזגו, סקוטלנד, הממלכה המאוחדת.
2018 - אוסטרליה גולד קואוסט, קווינסלנד, אוסטרליה.
2022 - דרום אפריקה דרבן, דרום אפריקה.
 אתר האינטרנט הרשמי של משחקי חבר העמים הבריטי
מלבורן 2006
דלהי 2010
גלזגו 2014
אדיבּ ג'השאן (בערבית: أديب جهشان; נולד ב-23 בדצמבר 1943) הוא שחקן קולנוע ותיאטרון, במאי ומדבב ערבי-ישראלי. מייסדו של "תיאטרון אל-סאראייא" ביפו, ומנהלו האמנותי של התיאטרון הערבי-עברי ביפו, יחד עם גבי אלדור ויגאל עזרתי. בשנת 2012 סיים את תפקיד המנהל האמנותי ואת המינוי קיבל מוחמד בכרי.
ג'השאן נולד בחיפה למשפחה בת שמונה ילדים, ארבע בנות וארבעה בנים. לאחר שסיים 9 כיתות לימוד (התשיעית בבית ספר תיכון עברי), החל לעבוד כשוליה של נגר והצטרף לנוער העובד הערבי.
בשנת 1963 הצטרף לחוג דרמה בבית הגפן בהדרכתם של אריה אליאס ודוד ברגמן. לאחר מכן עבר ללמוד בבית צבי, תוך כדי שהוא מתפרנס משטיפת רצפות והדחת כלים במסעדות.
בסיום לימודיו הצטרף לתיאטרון העממי בנצרת, שם העלה בשיתוף עם המחזאי אנטואן סאלח העלה את המחזות "האב" ו"משרתם של שני אדונים. במחזה השני ראו אותו מהנהלת תיאטרון חיפה והוא קיבל תפקיד קטן במחזה "מורד ומלך" של ישראל אלירז, יומיים לפני שעלתה הצגת הבכורה.
ג'השאן ניהל את "התיאטרון העולה", שהיה מורכב מקבוצת שחקנים צעירים ערבים, שהתקבצה כחוג לדרמה בבית הגפן בחיפה, והציגה מחזות בשפה הערבית לפני תושבי כפרים ערביים. והופיע בשידורים הערביים בטלוויזיה.
בשנת 1998 ייסד את תיאטרון אל-סאראייא" ביפו, ולאחר מכן פנה אל יגאל עזרתי וגבי אלדור עם חלומו להקים תיאטרון מקצועי ביפו, עיר מגוריו. זאת לאחר שצפה בהצגה "סמטת הכיסאות הלבנים", שהעלו אלדור ועזרתי, וזכתה בפרס הראשון בפסטיבל עכו. מאז לקח חלק בייסודו וניהולו האמנותי של התיאטרון הערבי-עברי ביפו שהוקם באותה השנה.
1983 - קוני למל בקהיר
1984 - מאחורי הסורגים - ואליד
1986 - מלכה הכיתה - חיים
1988 - נישואין פיקטיביים (סרט) - קאמל
1989 - אש צולבת - אבא של ג'ורג'
1990 - קריאת כיוון
1994 - הגמל המעופף
2002 - תמונה קבוצתית עם אישה
2003 - הללויה - עאבד
2004 - מ.ק. 22 - עבד אבו ג'אמל (דיבוב)
משחק:
1968 - מורד ומלך מחזה של ישראל אלירז, הוצג בתיאטרון העירוני חיפה
בימוי:
2003 - "זיכרון", תיאטרון אל אל-סאראייא ביפו, במסגרת התיאטרון הערבי-עברי ביפו, הצגת יחיד בביצועו של סלמאן נאטור.
2006 - "גבירותי ורבותי" מאת המחזאי הסורי מחמוד אלמאגוט, בתרגום ועיבוד של עימאד ג'בארין
2011 - אלחדיסה (בעברית: האירוע)
2007: זוכה פרס לנדאו בתחום התיאטרון
2008: זוכה פרס קיפוד הזהב ליוצרי הפרינג' בישראל על תרומה מיוחדת לעולם התיאטרון. ניתן לו על "נחישותו ועקביותו למען קיומו של תיאטרון בשפה הערבית במדינת ישראל...הפרס ניתן על השילוב של עשייה אמנותית, עבודה חינוכית ומעורבות תרבותית המעוררת דיאלוג נטול פשרות."
אדיב ג'השאן , באתר אישים
יואל דר, שחקן ערבי ראשון על בימה עברית, דבר, 16 באפריל 1968
מרב יודילוביץ', קרן פלס ומאיר בנאי סכו בפרסי לנדאו, באתר ynet, 10 באוגוסט 2008
אדיב ג'השאן בשיח על התיאטרון הערבי-עברי ביפו, במסגרת מיזם אלף מילים ביפו 
ליקוי החמה המלא ב-22 ביולי 2009 היה ליקוי חמה מלא, שבשיאו הוסתרה השמש על ידי הירח במשך 6:39 דקות. ליקוי זה הוא ה-37 מתוך 71 בסדרת סארוס מס' 136. ניתן היה לצפות בו בעיקר באזורים נרחבים של הודו וסין.
ליקוי זה היה הארוך ביותר במאה ה-21. הליקוי הקודם שהיה ארוך ממנו (בשיאו נמשך 6:53 דקות) התרחש ב-11 ביולי 1991, והבא צפוי להיות רק ב-13 ביוני 2132.
במהלך הליקוי, מסלול צל הירח התחיל בצפון מערב הודו סמוך למומבאי, והמשיך מזרחה בסמוך לערוץ נהר הגנגס, באזור ורנאסי. בהמשך עבר במזרח נפאל, דרך צפון בנגלדש ובהוטן, חלף על פני צפון בורמה, חצה את מרכז סין אל האוקיינוס השקט, כולל איי מרשל וקיריבטי. צל חלקי נראה באזורים נרחבים בדרום מזרח אסיה ובצפון מזרח אוקיאניה. על פי מומחי נאס"א, המקום הטוב ביותר לצפייה בליקוי החמה היה ביישוב טרגנה שבצפון הודו. על פי מומחים אחרים, המקום הטוב ביותר היה במזרח סין.
הליקוי המלא החל בשעה 00:51 (לפי UTC). הליקוי המקסימלי (שנמשך לאורך הזמן הרב ביותר, 6:39 דקות) התרחש בשעה 02:35 מעל לאוקיינוס השקט, כ-100 קילומטר דרומית לאיי בונין, שמדרום ליפן.
אבי בליזובסקי, ב-22 ביולי - ליקוי החמה הארוך ביותר, 9 ביולי 2009, אתר הידען
ענת שיחור-אהרונסון, מכת שמש - אל תפספסו את ליקוי החמה בסין, 14 ביולי 2009, אתר nrg
פרטים על ליקוי החמה, באתר נאס"א
חופש המצפון (או חירות המצפון) היא זכות אדם, הקובעת כי כל אדם רשאי להחזיק בערכי מוסר התואמים את מצפונו. ערכים אלה אפשר שיתקיימו בזיקה לאמונה דתית או אידאולוגית.
חופש המצפון קובע כי לכל אדם הזכות להכריע בין טוב לרע ולפעול בהתאם להכרעה זו, וזאת בכפוף לחוקי המדינה התקפים בזמן ובמקום.
מדינות מיישמות זכות זו ברמות שונות. ישנן מדינות המכירות בחופש המצפון בצורה רחבה, ויש כאלו שאינן מכירות בו או מכירות בו בצורה מוגבלת. דוגמה לתחום הקשור לחופש המצפון היא פציפיזם, שיש מדינות המכירות בזכותם של אזרחים לנהוג על פי מצפונם ויש כאלו שלא.
חופש המצפון בא לידי ביטוי בסעיף י"ח של ההכרזה לכל באי עולם בדבר זכויות האדם:
חופש המצפון בישראל קיבל ביטוי במגילת העצמאות, בה נכתב כי המדינה שתקום תבטיח בין היתר גם חירות זו:
סרבן מצפוני
הרמוני קורין (באנגלית: Harmony Korine; נולד ב-4 בינואר 1973) הוא במאי קולנוע, מפיק, תסריטאי, סופר ושחקן אמריקאי. מוכר בעיקר בשל כתיבת התסריט לסרט "ילדים", בבימויו של לארי קלארק, ובשל כתיבתם ובימוים של הסרטים "ספרינג ברייקרס", "גומו", "ג'וליין דונקי בוי" ו-"Mister Lonely".
סרטו "Trash Humpers" הוקרן לראשונה בפסטיבל הסרטים הבינלאומי של טורונטו וזכה בפרס הראשי, פרס DOX, בפסטיבל הסרטים הדוקומנטריים הבינלאומי של קופנהגן בנובמבר 2009.
קורין נולד בבולינס, קליפורניה וגדל בנאשוויל, טנסי למשפחה יהודית אמידה. הוריו הם אווה וסול קורין. אביו היה רקדן סטפס והפיק לרשת PBS(תכנים דוקומנטריים), סול נהג לקחת את קורין לקרנבלים וקרקסים ולימד אותו איך להשתמש במצלמת קולנוע מסוג "Bolex". כילד, קורין צפה בסרטים עם אביו שנהג לשכור סרטים של בסטר קיטון ולקח אותו להקרנה של גם גמדים התחילו בקטן. קורין אמר כי "ידעתי שיש בקולנוע שירה כל כך חזקה שמעולם לא ראיתי עוד". כילד, קורין שינה את שמו מ"הרמוני"(הרמוניה) ל"הרמפול"(מזיק) כיוון שהרגיש כי שינוי זה יגרום לו להישמע קשוח יותר אם יקלע לקטטה. קורין העביר את ילדותו בנאשוויל ולמד בתיכון "הילסבורו" לפני מעברו לניו יורק לגור עם סבתו. קורין גם העביר זמן מה במחייה עם הוריו בקומונה, חוויה אשר סייעה לו לשבץ את סרטו Mister Lonely באווירת קומונה. כמתבגר, קורין הרבה לפקוד את בית הקולנוע והיה צופה בסרטים קלאסיים של ג'ון קסאווטס, ורנר הרצוג, ז'אן-לוק גודאר, ריינר ורנר פאסבינדר ושל אלן קלרק. באחד מהראיונות ציין קורין כי הוא למד מינהל עסקים במכללה, אך לפי מקורות אחרים נאמר כי הוא למד כתיבה דרמטית ב"בית הספר טיש לאומנויות" באוניברסיטת ניו יורק סמסטר אחד לפני שפרש לטובת פיתוח קריירה בתור גולש סקייטבורד מקצועי.
קורין הכיר את קלואי סביני בפארק "וושינגטון סקוור" בניו יורק במהלך שנתה האחרונה בתיכון ב-1993. השניים נהפכו לחברים קרובים, דבר אשר הוביל לליהוקה בסרט העצמאי דל התקציב "ילדים". הם היו במערכת יחסים שנמשכה עד שנות ה-90 המאוחרות. קורין התחתן עם השחקנית רייצ'ל קורין ולהם בת בשם לפטי בל קורין(Lefty Bell Korine).
כבמאי/תסריטאי
גומו (1997)
ג'וליין דונקי בוי (1999)
(2007) Mister Lonely
(2009) Trash Humpers
ספרינג ברייקרס (2013)
(2016) The Trap
קובץ מעורב
(1998, קצר) The Devil, the Sinner, and His Journey
(1998, תערוכה) The Diary of Anne Frank II
(2000, לא גמור) Jokes
(2010, קצר) Mac and Plak
(2010, קצר) Act Da Fool
(2011, קצר) Blood of Havana
(2011, תערוכה) Rebel
(2011, קצר) Snowballs
(2012) The Fourth Dimension
כבמאי בלבד
(2003) Above The Below
כתסריטאי בלבד
ילדים (סרט) (1995)
קן פארק (2002)
כמפיק
(2006) The Aluminium Fowl
(2006) Blackberry Winter
(2009) The Dirty Ones
כשחקן
ילדים (סרט) (1995)-פיג'ט
סיפורו של ויל האנטינג (1997)-ג'רוו
גומו (1997)-בן על ספה
(2005) Last Days-בחור במועדון
(2009) Trash Humpers-הרווה
(2013) Stoker-מר פלדמן, מורה של אינדיה לאומנות
(2014) Manglehorn-גרי
כעצמו
(1999, לא גמור) Fight Harm
(2000) The Name of This Film Is Dogme95
(2008) Beautiful Losers
(2008) Until the Light Takes Us
(2011) Sleepless Night Stories
(2011) The Advocate for Fagdom
 הרמוני קורין, במסד הנתונים הקולנועיים IMDb (באנגלית)
יעל האלפים (שם מדעי: Capra ibex) הוא מין של יעל ממשפחת הפריים שבסדרת מכפילי פרסה, החי באזור הרי האלפים באירופה, בעיקר בצרפת, גרמניה ושווייץ. מין זה כמו רוב היעלים הוא בעל דו צורתיות זוויגית - הזכר גדול בהרבה מהנקבה וקרניו בולטות אף הם, והם משמשות בעיקר ללחימה נגד זכרים אחרים בעונת הרבייה וגם נגד טורפים.
בעבר ניצודו בשביל בשרם ונפגעו מאד, אולם היום היעל היא חיה מוגנת ואינה בסכנת הכחדה למעט כמה תתי-מינים.
אורך: 121–141 ס"מ בנקבות. 149–171 ס"מ בזכרים.
משקל: 17–32 ק"ג בנבקות. 67–117 ק"ג בזכרים.
תפוצה: היעל חי בגובה 1,800–3,300 מ', באזורי טונדרה אלפינית, אחו הררי, יער הררי או בין הצוקים.
מזון: בעיקר צומח של טונדרה אלפינית, כמו מהסוגים: Trisetum ,Agrostis ,Calamagrostis ,Sesleria ,Festuca ,Poa, שיבולת שועל ואיטן. הם יאכלו גם קרח וינסו למצוץ מלחים ומינרלים.
טורפים: בעיקר הזאב, הדוב החום והשונר. הקטנים עלולים להיטרף גם על ידי עיטים ושועלים.
יעל האלפים בבסיסי נתונים ביולוגיים:
יעל האלפים באתר ITIS
יעל האלפים באתר NCBI
יעל האלפים באתר Freebase
יעל האלפים באתר האנציקלופדיה של החיים (Encyclopedia of Life)
יעל האלפים באתר GBIF
איבאר אנדרֵאס אוסן (נורווגית: Ivar Andreas Aasen, ‏5 באוגוסט 1813 - 23 בספטמבר 1896), פילולוג, מילונאי, מחזאי ומשורר נורווגי. נחשב לאבי הנורווגית החדשה.
אוסן, שגדל כבנו של חוואי מן השורה, היה אוטודידקט. בגיל 18 פתח בית ספר עבור ילדי המחוז בו גדל, מרה ורומסדל. לאחר כשנתיים, בהיותו בן עשרים, הקדיש את זמנו ללימודי שפות, ובמהרה הפך למומחה בשפות רבות. ספרו הראשון, אוסף שירי עם בניב המקובל באזורו, יצא בשנת 1843 והתקבל בעניין רב. בשנת 1848 יצא ספרו המונומנטלי "דקדוק הניבים הנורווגיים" ("Det Norske Folkesprogs Grammatik"), לאחר תחקיר ממושך, שכלל מסעות לרחבי המדינה. שנתיים מאוחר יותר הוציא אוסן בפעם הראשונה את המילון לדיאלקטים הנורווגיים, "Ordbog over det Norske Folkesprog", מתוך חומרים שכבר אסף עבור ספרו הקודם. בכך הניח למעשה את התשתית ליצירת שפה חדשה, נורווגית חדשה.
אוסן כתב שירים ומחזות בשפה שיצר, כדי להמחיש כיצד יש להשתמש בה. מחזותיו זכו לפופולריות רבה, והוצגו שוב ושוב. למרות שאוסן עצמו התרחק מפרסום ציבורי, שמו הלך לפניו והוא הפך לבעל שם ברחבי המדינה. הפרלמנט תמך בו בנדיבות, כך שהתאפשר לו לעסוק בהרחבת השפה ושיפורה ללא צורך לדאוג לפרנסתו. הוא המשיך להוציא מילונים משופרים וספרי דקדוק עבור השפה החדשה, שהפכה לשפה הרשמית השנייה של המדינה (בנוסף לנורווגית ספרותית). אוסן הוא מן האנשים הבודדים בהיסטוריה, וייתכן שאף היחיד, שאחראי ליצירת שפה (או לכל הפחות הגדרתה מתוך ניבים קודמים) שהתקבלה בצורה כה רחבה בקרב ההמון.
אוסן מת ב-23 בספטמבר 1896 ונקבר בלוויה ממלכתית.
שנת 2013 נקבעה בנורווגיה כ"שנת השפה" לרגל מאתיים שנה להולדתו (וכן במלאת מאה שנה לפתיחת התיאטרון הנורווגי באוסלו). השנה התמקדה בהצגת המגוון הלשוני בנורווגיה ושימורו. ביום הולדתו המאתיים, 5 באוגוסט 2013, ה-Bergens Tidende, אחד העיתונים הגדולים במדינה, היוצא לאור בדרך-כלל בנורווגית ספרותית, הופיע במהדורה מיוחדת בנורווגית חדשה.
נחשוני החולה - 'תולדות יסוד-המעלה ומיסדיה' תרמ"ג-תשי"ח 1883-1958. ספר מאת א.מ. חריזמן שכונס על ידי יהודה גרינקר, בהוצאת "המועצה המקומית יסוד המעלה" ו"אגודת מי מרום" לכבוד יובל 75 למושבה. הוצא לאור בשנת 1958. הספר מתאר את תולדות המושבה יסוד המעלה ומיסדיה בין השנים תרמ"ג-תשי"ח (1883-1958). החומר נאסף וכונס על ידי יהודה גרינקר יליד המושבה, שהזמין את הסופר א.מ חריזמן לערכו כספר. בספר מקבץ סיפורי ראשונים בשפתם, מלווה בצילומי המקום ואנשיו, ומסמכים מראשית היישוב, בימיה הראשונים של המושבה הנקראת בפי אנשיה 'יסוד'.
ראשוניה התיישבו בשנת 1883 בעמק החולה לשפת האגם הידוע אז בשמו הערבי "ים סומכי" ("ים סיבכי", עם השנים שובש ל"ים סובכי"). לאמונתם, התיישבו החלוצים "לשפת מי מרום" המיקראית. למרות אמונת הראשונים, על פי גיאוגראפים, "מי מרום" אינה במקום הזה (ראה הבהרה בערך "יסוד המעלה"). הבהרת הנושא חשובה לעצם הבנת עוצמת ההתיישבות העברית דווקא במקומה, מהיותה "התיישבות אמונית", שחשיבות התפיסה "כאן מי מרום!" היוותה מקור כח להשרדות בתחום "ביצת החולה", למרות תנאים קשים ביותר לחיים, שלוו במות רבים מהקדחת וסיבוכיה. 22 בתי אב היו ראשונים במייסדים, מהם 21 משפחות מתיישבים במקום. בתי האב ערוכים לפי תאריכי התיישבותם.
חכם שלמה מזרחי (נפטר ה' כסליו תרע"ג), עלה מליטא שברוסיה והתיישב לבדו כ- "יוגב ראשון" בשנת 1872. בודד, עוד לפני היווסד המושבה, משפחתו גרה בצפת. היה גר באוהל ועיבד את האדמה על פי עונות השנה. הביא את משפחתו רק משבנה הברון את בתיה הראשונים של המושבה יסוד המעלה. עקב היותו תלמיד חכם וראוי להוראה, הוצע לו על ידי פקידות הברון לקבל משרת רב. הוא סרב, כי רצה לעבוד את האדמה מאחורי מחרשה, אמר ועשה. לשאלת כלתו דיאמנטה: "מדוע יעדיף את יסוד המעלה על פני צפת?" ענה לה: "הרי בן יש לי, ואדיר חפצי להרגילו לחיי צדק ויושר ולמנעו ממרמה; ועבודת האדמה מונעת את האדם מחטא ונותנת טעם אמיתי לחייו".
ברוך מאיר רוזנבלום (תרי"ח - בתרצ"ה) הרב רוזנבלום, יליד בריסק שבליטא, בנו של הרב שלום מנשה מייסד "האגודה המזריטש'אית" מאוקראינה וממייסדי יסוד המעלה בשנת 1883, אך לא נמנה עם מתנחליה ובוניה. נמנה עם חובבי ציון. רוזנבלום יסד בסיוע נחמן שיינמן חברה בשם "נחלת שדה וכרם" לרכישת קרקעות בארץ הקודש להתנחל על אדמתה. היה בין מייסדי "חברת תרבות". נלחם עם הרבנים למען רעיון "חיבת ציון". מטעמים שונים נסע מהארץ וחזר לאחר מלחמת העולם הראשונה והתיישב בתל אביב שם לימד תורה כל ימיו.
אפרים פישל סאלומון (בן 67 נפטר בתרפ"ד) נולד בעיר בריסק בליטא (רוסיה) למשפחת פינשטין ישראל-יעקב ושינה-רבקה. עקב רצונו לחמוק מגיוס לצבא 'הצאר', שינה שמו לפישל ומאז כך נקרא. נישא ל-שינה-רבקה בת רבי יצחק סנדר לובדקון. סלומון היה בעל דמיון כבן בית בשני עולמות, הנסתר והנגלה. 'איש מעשה בעל המעוף המשיחי' בכל עומק משמעותן המסתורי של המילים. יחד עם זאת, היה גם איש חזון מחובבי ציון. עלה בעליית הביל"ויים על רקע הפרעות ברוסיה שכונו הסופות בנגב.
שבתאי הכהן ליקרמן, איכר מסור ומלומד נפטר מצער ודיכאון בו שקע מאז נפטרה אשתו הראשונה אם בניו המוכשרים מקדחת שחור השתן. היא נפטרה בגיל צעיר מאד והייתה הקורבן הראשון של יסוד המעלה. משלא היה בית קברות ביסוד, הושכבה על גמל והובלה לקבורה בצפת [2]. גם בניהם נפטרו מקדחת שחור השתן. הצעיר פסחיה בן 23 נפטר בסיון, תרנ"ז. יוסף הבכור בן 26 נפטר שנה אחרי הצעיר בכסלו תרנ"ח. בתם יוכבד, נפטרה אחרי אביה והיא בגיל 22 ערב חופתה (בשנת תרס"ז). אשתו השנייה ביילה ליקרמן, התאלמנה בגיל צעיר יחסית (בת 84 נפטרה בתשי"ג). כאיכרה מסורה גידלה את בנם שלמה ליקרמן איכר למופת ופעיל ציבור. בין היתר הקים קייטנה כמפעל להבראת ילדי המושבה. אחת לשנה עלו לקייטנה בצפת להבריא מקשיי החיים בעמק מי מרום.
ישראל אשכנזי בן אליעזר (נפטר בי"ח כסליו תש"ה) מורה ומדריך בעבודה חקלאית לחבריו חלוצי יסוד. ממנו "ראו ועשו, כמוהו גם נשאו וסבלו בדומיה". עלה ממושבה שליד בריסק ליטא, בהיותו בן 24 עם אשתו לאה (נפטרה ר"ח אלול תרע"א) אם שני ילדיו. כונתה 'לאה ישראלית' ונחשבה כאם ועקרת בית שאירחה למופת בתבשיליה המעולים ובת זוג טובה. הוא, איכר בן איכרים החליט לעלות לארץ ישראל כשידע על פישל, המכין התיישבות ביסוד המעלה. אשכנזי היה איש שידע לצאת במערומיו כדי שלא ישדד, לחתור על רפסודה לחצות את ים סומכי הוא מי מרום עד לאזור ביצת החולה שם קטף קני סוף להכין בם את ביתו. גם יצא אל נהר הירדן בשיט וחזר עם עץ המתאים למוטות המעדרים וכלי החריש. לימד חרישה וזריעה והמתיישבים הפכו עצמאים ולא הצטרכו עוד עזרת פלאחים שכירים. חרש ונלחם בשודדים ביום ובלילה למד. ידע חרפת רעב יותר מפעם אחת ואת אימו גיטל, פרנס בביתו עד (ערב ר"ח ניסן תרס"ט) בת 95 הייתה במותה. בנו, אשר לייב אשכנזי (נפטר א'אייר תשי"ז) בן 77 היה במותו. איכר שפיתח עם בניו את ענף הפירות הנשירים המבסס את החקלאות במושבה יסוד המעלה. בערוב ימיו פיתח את ענף המכוורת. נכדו, צבי אשכנזי "איש לבבי וחזק שידיו-עשת, ידי פלאח גלילי למופת. בהיר מחשבה, קרבן 'החיפוש' של המשטרה והצבא הבריטים בארץ". נורה בעורפו ונפל בקרב נגד חיל הספר (ביום כ' סיון תש"ו) כשהגן על כפר גלעדי. אחותו, רבקה אשכנזי נישאה ליהודה גרינקר בן יסוד ויצאו להקים מושב עובדים בנהלל. [3] רבקה גרינקר, איכרה ואם לאביבה ויזרעאלה, כונתה "אשת הברזל" של החינוך ההתיישבותי, בהתיישבות העובדת המרכז החקלאי עד שנות התשעים של המאה העשרים.
יוסף-מאיר בן אברהם-יהודה גדולטר הצטרף לחברה המזריט'שית באוקראינה, רכש נחלה ביסוד המעלה ועלה ממזריטש בשנת 1883 להתיישב במושבה (בן 72 נפטר ער"ח טבת תרנ"ח). הביא עמו סכום גדול וכילה אותו בתקופות הקשות עד שנותר ללא פרוטה. שכר את שרותיו של ישראל אשכנזי משסיים לעבוד אצל פישל סלומון (סאלומון) כפועל שכיר ובתמורה קיבל חלק מהיבול ומהרכוש החי. כעבור כמה שנים הגיע לזקנה וקרא לבנו שמעון-דב לבוא ממזריטש והפריז במכתביו עד כדי "כל הטוב שבמושבה". בנו היה איש אמיד אך עלה עם אשתו ושני בניו. קיבל את הנחלה ועבד בה עם אביו עד מותו. אשתו, מרגלית בתו של הרה"ג שלמה אידלמן מחבר 'ספר שלמה' הגיעה בתקופת צריפי הגומא. התענתה בעבודה קשה, 3 פעמים חלתה בקדחת שחור השתן, התעוורה מרוב חינין (תרופה) שבלעה. (בת 36 נפטרה בי' ניסן תרנ"ט). שמעון דוד בן יוסף-מאיר עלה ממזריטש עם משפחתו והביא ספרייה עם ספרי 'ש"ס וילנא' (תרמ"ח). שפרה גדולטר חלתה סמוך לחופתה. (נפטרה בת 26 בתרע"ט). שמעון, בנו של מנחם בן-ציון גדולטר (נפטר ממלריה בתרע"ט). אלתר גדולטר, בנו של שמעון-דב התייתם גם מאביו ובן 18 נותר עם שתי אחיות במשק. אמו החורגת עלתה עם שתי בנותיה לצפת, ושניים אחים עזבו לאמריקה. הוא לא רצה סיוע מהנדיב ועשה הכל לבדו. רכש פרה וחיו מחלבה וביום חרש עמה את שדותיו עד שחלתה בנפחת ומתה. העביר 30 עגלות עבור הנדיב למטולה ובכסף רכש בהמות וציוד חריש והחל שוב מקים משקו. היה מוכתר המושבה. איש ציבור שסייע לכל מתיישב בהלוואה ובעצה ובנה בידיו כל אבן במשקו. (נפטר בשיבה טובה ט"ו ניסן התשט"ז). בת שבע גדולטר נפטרה י"ז חשון תרצ"ח.
ניסים בכור אלחדיף שמוצאו באי רודוס, התייתם מאביו, שהיה סוחר אמיד ובעל ספינות מפרש למסחר באזור הים האגאי ובאחת טבע עם ספינותיו וסחורתו, והותיר את אשתו גמילה אלחדיף כעגונה בת 18 עם תינוק בן שנה וחצי. גמילה עלתה לארץ ישראל ונתישבה בירושלים. אותו זמן, הופיע קרל נטר בפעם הראשונה בארץ. פעם, בעברו ברחוב אחד בירושלים, נפל מבטו על נער כבן 12 המשתעשע ומשתובב להנאתו. לקחהו בידו ושאל אותו: מה עבודה היית רוצה לעבוד? - לזרוע אבטיחים- השיבו הנער. והיכן אביך ואימך?-אב אין לי רק אמא יש לי, -ובכן נלך שנינו אל אמא- אמר נטר, וילכו. הג' אלחדיף תפשה מיד ערכה של הזדמנות זו, ומסרה את הנער לרשותו ולפיקוחו של העתיד להיות מיסד מקווה ישראל. מיד אחרי-כן יצא קרל נטר לקושתא וקיבל את הזיכיון על אדמת מקוה-ישראל. כעבור זמן קצר לקח עמו את הנער בכור אלחדיף לצרפת, סדר אותו בבית ספר חקלאי גבוה בפריז; ומשם נשלח אחרי-כן להתמחות בגידול פרחים בניצה ובגראס שבדרום צרפת. משגמר את לימודיו, חזר ארצה ונתישב ביפו. הסתובב בחוג הסוחרים מקרב עדת הספרדים, בלי שהרפה משאיפתו להיאחז בקרקע. אותו זמן התגורר ביפו נוצרי אחד, הברון פון אוסטינוב מהארצות הבלטיות. הלה היה עשיר גדול ובעל נטייה יתרה לפרחים, והוא מינה את בכור אלחדיף גנן לגנו הגדול. עבד במקום עשר שנים, ובמשך אותו הזמן גם הספיק להקים את משפחתו. כשעלה אדמונד ג'יימס דה רוטשילד הנדיב הגדול בפעם הראשונה ארצה, התארח בביתו של ברון אוסטינוב הנזכר, ומשראה הנדיב את הגן, שעורר התפעלותו בשפעת הצמחייה המגוונת שבו ובסידורו המופתי, שאל את אוסטינוב מנין לו גנן מומחה כזה. מיד קרא לבכור עם שני עוזריו שני בני הודו יצחק ואברהם מתלמידי מקווה ישראל, והציגם בפני הנדיב. אז נוצרה ידידות בין אבי היישוב ובין הצעיר אלחדיף עד שכעבור זמן-מה אחרי שוב הנדיב לפריז, קבל מהאחרון מכתב (בו הנדיב קורא לאלחדיף "בני ביקר...") המזמינו לשרותה של הפקידות בארץ. בשנת 1886 נשלח בכור לפתח תקווה, במקום שנמסר לו התפקיד של סידור הנטיעות הראשונות. כעבור שלוש שנים, הועבר לראשון לציון שם המשיך לטפל בנטיעות. כשבקר הנדיב בגליל ומרמת ראש פינה נגלה לפניו נוף יסוד-המעלה - עלה בדמיונו להפוך את המקום למעין ריביירה צרפתית. לנטוע בו פרחים ולהקים בתי חרושת לתפוקת בשמים וכו'. ובקשר לזה נזכר באלחדיף, כבאיש המתאים להגשמת רעיונו. לבכור וחנה אשתו היו חמישה ילדים, שלושה בנים יוסף אלחדיף,פרחיה אלחדיף עזב לדרום אמריקה ובמות אביו חזר למשק. המצב הכלכלי בפרוץ מלחמת העולם הראשונה הורע משום שהעות'מאנים לקחו מהמתיישבים את כל הבהמות. ופרחיה נותר לשמור על אדמות המשפחה. כשחלה מאד, העדיף מוות על פני ניסיון הצלה רפואית תמורת ויתור על אדמות המשפחה ביסוד "משהוא רק מופקד עליהן לשמרן". ו-בנימין אלחדיף בן הזקונים, "המוצלח ביותר במשפחה" מטאור מוכשר בפיננסים נפטר בניתוח בצרפת בגיל 25, ושתי בנות שרה אלחדיף שנבחרה על ידי הפקידות להשתלם בהוראה בצרפת ושמשה מורה כשנתיים עד למותה באלכסנדריה בערב תשעה באב תרס"ד בתו רוזה אלחדיף מספרת (1958), שהנדיב מסר פקודה בשנת 1890 שיבוא ליסוד-המעלה שם קיבלו בית מהפקידות. אך זקנות המשפחה בכו על בהגיעם למדבר הריק, ובכור הבטיח להן את גן עדן. אחרי שנתיים, אדמת יסוד לבשה באמת צורת גן עדן על ידי שפעת הפרחים עשירי הצבעים וענוגי הריחות שנועדו לתפוקת מי בשמים. לימים חלה בכור בקדחת שחור השתן ונפטר. מותו זיעזע את המושבות ואת כל מכריו ומוקיריו בארץ ובחו"ל, וכתוצאה ממותו, שלח הנדיב את ד"ר הלל יפה להיאבק בקדחת.
משה ומישקה אמתי-וורהאפטיג. אחרי התמנותו כפקיד הנדיב ביסוד, משה וורהאפטיג מניח יסוד לבנין ביתו, הוא בית הלבנים הראשון ביסוד-המעלה. לאחר שהזמין את ארוסתו אותה השאיר בפינסק עת עזב את כל משפחתו בבריסק ליטא עקב שליחות הנדיב ארצה, של ששה נבחרים מטעם חובבי ציון לקראת עלייתם, כאשר מטרת המשלחת ללמוד בארץ ישראל חקלאות וגינון ולשמש מדריכים במושבות הנדיב. אחרי טקס הנישואין שנערך בראש-פינה, עברו ליסוד וקבעו את מושבם. לפי שעה עד היבנות הבית, באחת החושות, מן צריף שחציו בתוך האדמה וגגו-רבד של גומא. האשה, מישקה לבית וריאר, הייתה בת למשפחה תורנית. מילדותה גדלה ונתחנכה באווירה של ההשכלה הליטאית, בה חונכו בייחוד בנותיהן של המשפחות האמידות בשנות ה-80 של המאה ה-19. קראו את 'אהבת ציון' ו-'אשמת שומרון'. זכרו על פה פרקים רבים מישעיהו, ומאידך מתענוגות על שירי שילר האשכנזי, שלמדו על פה. המשפחה גדלה משנולד בכורם אביעזר, ומשה העלה גם את אחיו ואחיותיו ארצה, ולאחר תשע שנים של פקידות הנדיב, בשנת תרנ"ח, ביקש לשחררו מן הפקידות ולסדרו כאיכר-פלח ביסוד-המעלה המורחבת. בקשתו נתמלאה. במרוצת הזמן נולדו הבנים צבי ועובד והמשפחה קיבלה נחלה, את חלקה מספר א', בת 33 הקטר כדוגמת החווה הצרפתית. סגנון חדש במושבה. חייהם היו קשים כחיי איכרי יסוד שלוו בעבודה קשה ולחימה עיקשת בשודדים פורעים וחומסים מערביי האזור. אביעזר בכורם נפטר מקדחת. לימים למדו צבי ועובד בסמינר למורים של חברת 'עזרה' בירושלים, ובהשפעת מורם שינו שמם מגרמנית לעברית, מוורהאפטיג לאמתי (אמיתי). לפני וורהאפטיג היה שם משפחתם לובלינר על שם מוצאם מלובלין במקום שהיו עוסקים במסחר עצים ומשיטים רפסודות על פני הויסלה עד לדאנציג, שם היו להם קשרי מסחר ותיקים עם סוחרים אשכנזים. השם וורהאפטיג נתיחד להם אחר-כך בשל מעשה שהיה: אחד מאבות המשפחה, שבקשרי המסחר הצטיין במידה יתרה של אהבת האמת הצדק והיושר, משחיסל את עסקיו- קיבל מבעלי בריתו הנכרים כתב-תעודה שמהיום והלאה לא עוד לובלינר יקרא שמו, אלא ווארהאפטיג- על היותו דבק באמת.
משה-דוד ומרים רשקוביץ היו שני מחוננים, הוא בתורה שסייעה לו ללמוד היטב את נושא התרופות, והיא, משכילה ודוברת כמה שפות כבתם של ר' בצלאל ברש"ח מבירות. נישאו כשהיא בת 16 והוא מתמחה אצל דודו הרוקח הצפתי ר' ליפא רשקוביץ. לימים עקב צורך המושבות באנשי רפואה שלא היו בנמצא, העסיק הנדיב מוכשרים בתחום החובשות לפחות, שלמדו מאנשי רפואה, מעט כדי לסייע למתיישבים במתן תרופה, חבישה, ואף טיפול כרורגי חיצוני. משה דוד נבחר להיות החובש בשכר של יסוד המעלה. ובני הזוג עסקו בסיוע רפואי בכל שעות היום והלילה. לימים אף קיבלו מהנדיב בית למגורים ולקליניקה. כך היה אז, לא ידעו איכרות ולא הוראה ובכל זאת התיישבו חינכו ולימדו בגנים ובבתי ספר. לימים עבר משה-דוד לעבוד בפתח תקווה, והמשפחה הייתה מפוצלת משחלקה נשאר ביסוד-המעלה שם עסקה ככל האיכרים במשק חי וגידולי שדה. חלק מהילדים נישאו וחלקם נפטרו ומותם שבר את לב אימם שנפטרה ונקברה בפתח תקווה.
ליפא ליב ליובובסקי צעיר בניו השונים בתכלית, של מרדכי-יצחק ליובובסקי, שבעצמו יליד העיירה סיני מפלך סובולוק ברוסיה. ליפא-ליב נחשב בזמנו לעילוי (בתורה) ונשלח לישיבה. עזב אותה שלא בידיעת הוריו ונסע לאמריקה שם הצטרף לאחיו. כעבור שנתיים, שלח מכתב להוריו בו הודיעם על מקומו ליד יעקב ליובובסקי אחיו הבכור שבצעירותו השתמט מלימודים והגר לאמריקה, שם "נתמכר לביזנס". השניים גדלו בעושר בבית אביהם' שהיה בעל אחוזה גדולה וגם סוחר יהלומים. בתרמ"ג 1883 ביקר האב מרדכי-יצחק בארץ ישראל' את קבר אביו בצפת, כשנתיים קודם לעלות ראשוניה של יסוד על הקרקע, חזר לליטא ויצא לאמריקה אל בניו' לשדלם לחזור לאחוזה בליטא, אך סירבו משהיו מסודרים היטב. הוא עלה ארצה בפעם השנייה והחל לתור אחרי שטח אדמה להתנחלות. הוצע לו שטח של 3800 דונם במשמר-הירדן. "ומדוע במשמר ולא ביסוד שחיזרה אותו זמן אחרי בעלי הון"?!- משום שאנשי יסוד השתמטו משותפות עמו, והמשתמט העיקרי היה ר' פישל שלא רצה וגם לא יכול להתמזג עמו בגלל השקפותיו "החפשיות" ביותר, כלומר שהיה מתנגד. כתב מרדכי-יצחק לבנו הצעיר ליפא-ליב מכתב בו דרש ממנו לעלות ארצה ולהקים אחוזה דוגמת החוות הנאות שבאמריקה. עם זה הודיעו כי הוא מנהל משא ומתן על אדמות חוף הירדן והאדמה בו דשנה וכו'. וכמו למשפחות רוסיות לא חסך בתאורים צבעוניים על הדר ארץ הצבי ומראות הגליל, גאן הירדן, רכסי הרי הבשן והרי נפתלי ומימהם הברוכים, עדרי הבקר והצאן הגולשים מן ההרים וכו וכו. יעקב האח הבכור היה כבר בעל משפחה, והאב אף לא ניסה לפנות אליו בהצעתו האמורה. אולם הצעיר ליפא-ליב, בא לאחיו בהצעה להצטרף אליו שכן הוא נוסע לארץ ישראל על חשבון אביו לטיול. יראה יתרשם ויחליט אף הוא לרכוש נחלה. ואם לא, הוא מתחייב להחזירו לאמריקה על חשבונו ולהחזיר את הוצאותיו. הסכים. בשנת תרמ"ה עלו ארצה. הנחלה כבר עמדה מוכנה לרגליהם ונקראה שושנת הירדן. האח יעקב חלה בקדחת וחזר לאמריקה לעשרות שנים בהן ניתק קשר עם אביו ואחיו. לימים נשא ליפא-ליב לאשה את מסעודה לבית חי, בתו של משנה הקונסול הצרפתי יעקב חי בן משפחת עבו מצפת, שנתן לו לחתנו בתורת נדוניה 137 דונם אדמה מאדמת איזבד והוא עבר ליסוד המעלה עם היסודיים הראשונים. האב מרדכי-יצחק רכש אדמה ובית ביסוד המעלה ומכר חלק מהאדמות במשמר הירדן לפועלי יסוד ואת היתר ליק"א. שלושה בנים היו לליפא-ליב עוזיאל ליובובסקי, דניאל ליובובסקי, ואליאב ליובובסקי שנפטר בגיל 13 מתאונת רכיבה בדהירה.
דוד והנצ'ה איזנברג עלו ממזריץ, לאחר ויכוח משפחתי, כאשר אביה של הנצ'ה דרש שיניח לה, שלא תלך אחריו לארץ ישראל, שיתן לה גט ויכלכל את הילדים (שניים). בסוף, בהתייעצות עם רבו החליט לעלות והנצ'ה הלכה איתו בניגוד לרצונה לעלות, אך משום שלא רצתה להתגרש. דוד היה ידוע כבעל מזג נוח, וכשרון לטפח יחסי ידידות ולהתמיד בהם. זאב-דב, בנו של דוד, מספר כי הייתה שנת שמיטה והם גידלו תולעי משי. דוד קיים שמיטה. ידידו מראש פינה, גם גידל תולעי משי ובא לבקרם עם עגלה רתומה לסוס אחד, מה שהעיד על פי רוב, כי העניין דחוף. אבא שמח לקראתו, הכניסו לראות את התולעים וכו'. ראו כי התולעים בשלב שצריך להאכילן בכמות גדולה יותר. נכנסו לבית לשתות יחד תה. דוד שאל את ידידו : "עכשיו משה, בוודאי תאמר לי מה דבר חשוב הביאך אלי?" - "גם אצלי " -השיבו אבא- אין הרבה עלים גם לי (עלי תות). בכל זאת, נצא לראות את העצים ונעריך את הכמות". יצאו שניהם, אחרי רגעים מספר של הערכה, פונה רוזנפלד אל אבא ואומר:"לא, דוד, רואה אני שאין לי מה לקחת אצלך".- "בכל זאת" משיבו אבא-" אולי טעית בהערכתך?"..."לא", חוזר רוזנפלד- "ראיתי יפה". "אבל מדובר כאן"- מתחיל אבא להסביר לידידו- "על מידת הסבל של התולעים. נמצא שהתולעים שלך עתידים לסבול יותר מהתולעים שלי. ובכן הצעתי היא, שתקח ממני כמות כזו של עלים, שיהא בה לקרב את מידת הסבל הצפויה להם, לתולעים שלך, אל מידת הסבל של התולעים שלי, שאלה ואלה יסבלו למצער במידה שווה". בין הצאצאים הרבים של משפחת איזנברג נמנים האישים: אלוף מיל. אורי שגיא - נכדו של וולפבר (זאב דב) איזנברג. מפקד חיל האוויר לשעבר אלוף מיל. מוטי הוד ז"ל - בנו של יוסף איזנברג עמוס שפירא (נשיא אוניברסיטת חיפה ומנכ"ל סלקום, אלעל וחוגלה בעברו) - נכד של גולדה שפירא לבית איזנברג.
מנחם מנדל וליבקה פלמן. הוא, מראשוני בני-מזריץ. מעשרה קבין הצער והמצוקה שירדו על חלוצי יסוד המעלה, נפלו תשעה בחלקם של מנדל וליבקה פלמן. וכמידת צערו, מדת ישרו ותומו וענותנותו. סלימן אבו עלי-מספר מר ליקרמן- היה אחד מזקני ערביי איזבד שמכרו את אדמתם ליהודים, איכרי יסוד המעלה. לאחר שנות התלאה והמצוקה הרבה, הוטב לבסוף מצב המתיישבים והאדמה התחילה נותנת יבולה בשפע. סלימן היה בא עם בתו אל הגורן לעת זריעת החיטה ומבקש נדבת תבואה. כשאיש מהתושבים לא קפץ כמובן את ידו ממנו. פעם באתי אל הגורן המשותף לי ולמר פלמן לבדוק גדיש חיטה, שכברנוהו קודם לכן. והנה הופיעו סלימן עם בתו, כמימים ימימה, ובידו שק. ברך הזקן את ר' מנדל בשלום המזרחי כפול-שמונה כנהוג: בעוד שעמד ונפרד ממנו בשלום עם השק הריק בידו- כלעומת שבא. הדבר חרה לי עד מוות. הייתכן כמעשה המחפיר הזה לשלח זקן חשוב וידוע זה מבלי מתנת נדבה מתנובת שדהו אשר ברכו השם? - הבדוי רק הרחיק, והנה ר' מנדל דנן נוטל שק חדש מאלה שהבאתי, ממלאו חטה כמעט עד שפתו קושרו ומעמיסו על גבו ופורש עם משאו לדרך. הוא הולך ואני תוהה ומשתאה אחריו. צועד הוא קדימה בצעדיו הכבדים, כפוף תחת נטל משאו, ואני, מרחוק- בעקבותיו, מחריש, מנחש לדעת לאן פניו מועדות עם שק התבואה הזה. והנה הגיע עד אהל סלימן, נכנס פנימה עם שק החטה, הורידו והעמידו לאט במקום שהעמידו ופנה אל הבדוי: -"יא סלימן, מתביש הייתי בכך שאתה לעת זקנה תהא בא אלי לבקש נדבת-לחם. הואיל ולא שכחנו וגם לא נשכח, שבשעות דחקנו היית אתה ושאר אחיך מאכילים אותנו מלחמכם... חובתנו הקדושה היא איפוא שנהיה מביאים מתנה מיבול אדמתנו- לביתך, מבלי כל טורח מצדך לעת זקנתך". ובדברו פנה ר' מנדל אלי, הנער, בן לויתו ואמר:" ואתה, שלמה, ממני תראה וכך תעשה". ומאז- סיים מר לוקרמן, את סיפורו-במשך שנים קיימתי את המצוה הזו לגבי סלימן הזקן ומחמוד גומעה, שגם הוא היה מזקני ערביי איזבד, בעלי אדמת יסוד המעלה לשעבר.
שרה שמוקלר אחות רפואית שהצילה רבים. הייתה עלמה עדינה, זהובת השיער ותכולת העיניים כולה רחמי אהבה, ניצוץ המלאך רפאל, כותב ד"ר הלל יפה, שבמחיצתו עבדה במשך שנים כאחות רחמניה. "פניה הפיקו אורה בבואה לארץ ישראל..., הצילה רבים". אחות רפואית, עבדה בזכרון יעקב עם הד"ר הלל יפה שספד עליה לאחר שהגיעה ליסוד המעלה לטפל בחולי קדחת שחור השתן ונפטרה גם היא מהמחלה.
שמואל ומינדל-מרים טיליטיצקי. בתו של ר' אברהם הכהן ז"ל, משבעת הראשונים של עולי מזריץ וממייסדי יסוד המעלה. ביסוד המעלה נישאה לר' שמואל טיליטיצקי, שהקים עמה בית ומשפחה. ר' שמואל, שהיה נפח על פי מקצועו, הנהו איש עבודה חרוץ והוא צירף מלאכה לחקלאות, ועל ידי כך היה מצבו מבוסס ואיתן תמיד. על האשה מינדל-מרים מספרים אנשי יסוד, שהייתה מחוננת בכשרון הקרבה עצמית לטובת הזולת. בייחוד הייתה מופיעה כמלאך ומושיע בשעת מחלה. מאמציה והשתתפותה הפעילה והנמרצת בגורלו של החולה היו מגיעים עד למסירות נפש ממש. גידלה ילדים וטיפחה משק עד מותה באביב ימיה.
יצחק פרידמן שו"ב יליד צפת, היה מורה ביסוד המעלה. נרצח בגורן משניסה למנוע שוד מאיכר שחזר עם פרדותיו מהשדה. הוא קרא לאיכרי יסוד והשודדים ירו בו, פצעו אותו בירכו ונפטר מאיבוד דם. המקרה גרם לוויכוח עקרוני בין צעירי המושבה לזקניה באשר לשימוש בנשק מגן שנמסר להם מידי הבריטים בזמן המנדט, שנאסר להשתמש בו מחוץ למושבה. בסופו של ויכוח רדפו הצעירים החמושים בלילה, אחרי השודדים, אבל לא השיגו אותם.
דוד שניידר יליד יסוד המעלה, בן איכרים עם נטייה לעבודת שדה וכרם. תלמיד מחונן שסיים את מקווה ישראל בהצטיינות, ואף כתב שירה. בעל נטייה לפעולה ציבורית לה הקדיש אחרי-כן את מבחר שנות עלומיו. נאמר עליו 'שלא חי בגליל, אלא חי את הגליל'. את הרי נפתלי העוטרים את מושבתו הוא ראה "כמבצר מוכן לחזית ולכיבוש לאותו העם...". נפטר בהיותו בן כ"ו שנים.
יהודה ברזני יליד כורדיסטן, עלה ברגל לארץ ישראל, ביותו כן 16. הגיע לירושלים ביקר והתוודה למקומות הקדושים בה והחל לחפש מקום בו יתיישב. פגש חמרים שעסקו בארגון שיירות חמורים המקשרים מירושלים לדמשק דרך מעון, שכם, טבריה וצפת. שמע מהם על המושבות בצפון ועלה עם שיירה לצפת. ממנה ירד ליסוד המעלה והחל כפועל אצל יק"א. בפי המתיישבים נקרא יהודה הכורדי משום מוצאו. במשך הזמן נבחר על ידי פקידי הנדיב כפועל ראוי להתיישבות. נישא לאשה בת משפחה כורדית והוליד עמה בנים ובנות. כאן מתחילה פרשת פעולתו של יהודה הכורדי כאיש האדמה, כאיש הטבע במובנו הפשוט והמוחשי ביותר. הוא הראשון והיחיד שניגש לניצול שטחי הפקר בביצת החולה, עיבדם וזרעם תירס וירקות. שנים רבות גבלה אדמת יהודה עם אדמת 'הבייקה' אדמת החורבה, במקום שהיה פעם כפר ערבי. שם נמצא 'בית האוצר' הידוע שעבר לרשות'חלוצי יסוד המעלה עם נחלתם, וכל זה נהרס והפך חורבה, ששטחה הגיע לשתי עשרות דונמים. בשטח אדמה זה השקיע יהודה הרבה עמל וזיעה בסיקול הקרקע מאבניה, על מנת להכשירה לניצול. בלילות ירח מוארים, המושבה כולה כבר שקועה בשנתה, והנה מתוך מעמקי הדממה מתנשאת בקצב מתון ומרוכז הלמות מקוש, מלווה הה! הה! הה! הה! היה זה יהודה כורדי מסקל את שטח קרקע הבור. כעבור כמה שנים, כשיהודה חגג סוף סוף את ניצחונו על אדמת החורבה, היה מטייל לו גא ושלו על פני שטח הגידול הזרוע ערוגות גדולות של בצל, שום, עגבניות, דלעת, מלפפונים וכו'. הוא היה כמעט הירקן היהודי היחיד במושבה שהיה מספק את פרי האדמה לתושבי יסוד. בין ילדיו גם יעקב ברזני אביו של אל"מ מיל. צבי ברזני-בר, שהפך ניצב משטרת ישראל כמפקד משמר הגבול, בשמו העברי בלבד צבי בר, ולימים ראש עיריית ר"ג.
אלעזר-אהרון ברש יליד צפת. ממשפחת עשירים ולמדנים. שקידתו על התורה לא הפריעה בעדו מלקנות ידיעות יסודיות בתרבות הכללית, ובאחד הימים נתפש בכל חום עלומיו אל רעיון התנועה הציונית- דבר שנחשב בימים ההם בעיני יהודי צפת לצעד "אפיקורסי", שרק אמיצי רוח היו מסוגלים לכך. נישא לנכדתו הראשונה של ר' פישל סלומון, שנולדה בארץ-ישראל. ואלעזר החליט לשנות חייו ולחיות חיי איכרות. פנה וביקש מהפקידות, אולם נדחה מהנימוק שהואיל והוא בן למשפחת עשירים ומטרת הנדיב לסייע רק לנזקקים מחוסרי אמצעים- הרי אין מקום כאן בשבילו. לא ויתר ושכר חלקות אדמה אותן עיבד למחייתו. היה על פי טבעו פזרן במעשי צדקה ומתוך שמצב המושבה היה כידוע בכל רע, התחיל כספו אוזל עד שהגיע למחסור של ממש, בעוד האיכרים חייבים לו מאות לירות. ילדיו חלו בקדחת ונפטרו שניים מהם. באותו זמן נקרא לצבא. כל אלה אילצו אותו לצאת לברזיליה, במקום שגרו קרובי משפחתו. אדיר היה חפצו לצבור שם סכום כסף מסוים ולשוב ארצה על מנת להתנחל על הקרקע. ואמנם עם גמר מלחמת העולם הראשונה, שב ארצה ורכש לו ביסוד המעלה משק מאיכר אחד זקן ב 1000 לא"י (לירות ארץ ישראליות). נבחר לראש הוועד והתמסר לעבודה ציבורית בכל ליבו ונפשו.
מיכל-דוד (מיכאל) גרינקר (1858-1911) ורעייתו דינה לבית פלאק יוצאי ליטא, התיישבו ביסוד המעלה בשנת 1894 לאחר עשור בפתח תקווה. מיכאל-דוד נפטר ונקבר ביסוד המעלה. אלמנתו נישאה בשנית, חיה ביבניאל ובמותה נקברה בעיר צפת בשם נישואיה השניים (לימים, קיברה כמו רבים, נסחף לואדי). הם הולידו בכורם זינדל בליטא ואת הבנות שמחה, חנה והבנים משה, יהודה, הבת רחל, והבן יצחק, בציון (פלשתינה א"י).
בשנת 1884 על רקע הסופות בנגב, כציונים עלו עם זינדל בכורם בן השלוש והתיישבו במושבה פתח תקווה. שניהם עסקו בהוראה בבית הספר של יק"א. עקב סגירת בית הספר, משלא היה ליק"א כסף לשלם פיצויי פיטורין לעובדיה, נשאל מ.ד גרינקר: "מה ירצו כפיצויים עבור 10 שנים בהן לימדו מאז עלייתם מליטא לארץ ישראל בשנת 1884 ?" - הוא ביקש "זכות ליישב את הארץ". יחד, הקימו משק ביסוד המעלה. דינה ניהלה בית ומשק עזר קטן והוא היה איכר מתלמד, שוחט ו'מלמד' (מורה ליהדות) ופעיל בוועד המושבה ואף כיהן גם כיו"ר "ועד חלוקת הקרקע" ואיש הקשר למוסדות הסולטנות העות'מאנית בדמשק.
אחרי 18 שנות איכרות ומאבק בקדחת ובכנופיות "הצבא הערבי" המתפזר, וקשיי החיים בביצה, בשנת 1911 חזר גרינקר עם עגלת חציר עמוסה ובדרך נשבר בה גלגל ומחצה את גופו תחתיה. לאחר מספר חדשים נפטר מסיבוכים (52). זינדל גרינקר בכורם, נפטר לקראת בר המצווה ממכת שמש, טרם עזבו את פתח תקווה. שמחה גרינקר בתם, נפטרה (22) מקדחת ביסוד. לימים, יתר הילדים עזבו את יסוד. חנה גרינקר נישאה למר בלוך ועזבו לארצות הברית. הולידו שתי בנות ובן (הבן שירת בצי השישי האמריקאי וביקר בישראל בשנת 1943). רחל גרינקר עזבה, עברה אל בית אחיה משה בתל אביב. כעבור זמן חזרה לעבוד עם אמה במשק. יצחק גרינקר צעיר הבנים, היה שליח עליה פעיל, נישא לעדית ובטבעון הקימו השניים מוסד לבעלי מוגבלויות, בנו ביתם וגידלו את בנם ישראל גרינקר-גרנית [3]. יהודה גרינקר (1899) [4] [5] נישא לרבקה לבית אשכנזי [6] מיסוד המעלה. יהודה ורבקה גרינקר יצאו למושב נהלל, ניהלו משק מעורב וגידלו את בנותיהם יזרעאלה ואביבה (יזרעלה נישאה לטוביה כצנלסון, אביבה נישאה למאיר בן צבי).
יהודה היה ממייסדי תנובה, סייע להבריח חוטרי דקל ממצרים להקמה ופיתוח ענף התמרים בארץ. כונה 'מוכתר התענכים משהביא עם אחיו יצחק, יהודים מהרי האטלס כשליח עליה במרוקו, ויישבם בחבל תענך. אשתו, רבקה גרינקר, עסקה בחינוך ובהדרכה, וניהלה את 'החינוך ההתיישבותי' שהייתה בין מקימיו. במרכז החקלאי ממנו ניהלה את החינוך ההתיישבותי שנים רבות, כינויה היה 'אשת הברזל'.
רחל גרינקר האחות הצעירה, נישאה למרדכי גולדנר מיבניאל. יחד עיבדו את משק גרינקר ב"יסוד" עם ילדיהם דוד (דודל) ובת-עמי. אמה של רחל גולדנר, האלמנה דינה גרינקר, כאמור, נישאה ועברה למושבה יבניאל ומשנפטרה, נקברה בצפת. בנה דודו (דודל) גולדנר, עזב את יסוד ועבר למושב ניר צבי. בתה תבד"ל בת-עמי גולדנר, נישאה למרדכי איזמירלי בן דור שני ממטולה, שסבו הגיע מאיזמיר שבטורקיה. לימים, שינו שמם ל-זמירי. יחד עיבדו את משקם עם ילדיהם רחל וירמיהו. רחל נישאה לאברהם אמיר והרחיבו משפחתם במושבה. ירמיהו זמירי נישא לשרה הרשטיק, וכבן ממשיך המשק בידיו. בכורם, נמרוד זמירי רכש השכלה חקלאית והצטרף לניהול המשק, נישא לעדי שטיין ויחד הקימו ביתם ביסוד. אחיותיו יעל ונעמי הקימו משפחות וגרות לסרוגין ביסוד. ילדיהם, דור חמישי לדינה ומיכאל דוד גרינקר-הראשון.
משה גרינקר (1892) למד אז אצל הרב קוק ביפו, למד ולימד "בסמינר למל" בירושלים וגר בתל אביב. כמורה בבאר יעקב, נישא לשרה לבית מלמד, ועם בכורם מיכאל-דוד גרינקר-השני, [7] חזרו לגליל. לבכורו קרא משה (באפריל 1928) מיכאל-דוד (דודו) גרינקר (השני), לימים מורה דרך, נישא למינה (מיקי) פלטניק-גרבנוב והולידו ארבעה בנים ואחד עשר נכדים, נינים למשה גרינקר. אחד מהם, נקרא (במרץ 1988) מיכאל גרינקר (השלישי) יבדל"א, דור חמישי בישראל.
משה חינך דור בכפר תבור ונערץ היה על תלמידיו בהם יגאל אלון [8]. אחרי כחמש שנים נולד בנם השני, אברהם-דב (אברמל'ה) גרינקר יבדל"א. לימים נישא לדפנה מלמד והולידו ארבעה ילדים וששה עשר נכדים (עקב היותו קצין בכיר בצה"ל אולץ לעברת את שם משפחתו כנהוג בתקופה ההיא במדינת ישראל ושינה לגרנית ומאז נודע כאברהם-דב גרנית).
לימים עקב מחלת שרה אשתו, התקרבו לים בהמלצת רופאיה וחיו בזכרון יעקב שם משה לימד בבית הספר היסודי. כעבור זמן, אף עברו לבת ים לטובת בריאותה, 'לגור ממש ליד הים'. לבכורו קרא משה (באפריל 1928) מיכאל-דוד (דודו) גרינקר (השני), לימים מורה דרך ידוע, שנישא למינה (מיקי) פלטניק-גרבנוב והולידו ארבעה בנים ואחד עשר נכדים, נינים למשה גרינקר. אחד מהם, נקרא (במרץ 1988) מיכאל גרינקר (השלישי) יבדל"א, דור חמישי בישראל.
ישראל ורייזל אורנשטיין. רייזל הייתה ממשפחה מיוחסת, הייתה עקרת בית וגידלה 12 ילדים שנאלצה לקבור עם בעלה משנפטרו בקדחת שחור השתן. ר' ישראל היה יליד שארגרד. אביו היה מחסידי הסוברני. ובמידה מרובה של חסידות, נתברך גם הבן. ר' ישראל ירד מצפת להשתקע ביסוד, אחרי שנתמנה מטעם הפקידות של הנדיב למשרת מחסנאי במושבה. כשפקידות יק"א צמצמה את תקציבה לשרותי המושבה -מספר יהודה גרינקר- והמושבה נאלצה כתוצאה מכך לקמץ בהוצאותיה הצבוריות, פגע הדבר גם בשרותי בית-הכנסת. מיד נאלץ השמש (ו"ממילא" גם החזן) ר' שמעיה, הזריז והזורע עליצות סביבו, להתפטר מתפקידו ולעזוב את יסוד המעלה. ר' ישראל קיבל על עצמו שלא על מנת לקבל פרס, למלא את מקומו.
בצלאל וחווה ברש"ח. ר' בצלאל, יהודי תלמיד חכם וירא שמים שיד לו גם בתרבות החול ובייחוד במקצוע המתמטיקה. מקום מגוריו היה בבירות ועסקו בקומיסיון. משאו ומתנו עם יהודי ארץ ישראל, שהיו משלחים לו נפוליונים של זהב והוא היה מספק להם תמורתם חבילות של מיני סחורות שהיו מזמינים אצלו. לקוחותיו היו נותנים בו אמון גמור, ור' בצלאל אמנם ראוי היה לאמון זה שכן, זהיר ונזהר היה בפרוטתו של הזולת עד לויתור על דינרו. לא יפלא איפא אם אל תלמיד-חכם נאמן לב וישר-רוח זה היו פונים יהודים וישמעאלים כאחד בענייני דיון ובוררות: ופסק דינו היה בעינהם כדברי האורים. ונמצאו אנשים בלתי מהוגנים שאת ישרו ותומו של ר' בצלאל ידעו לנצל לטובתם, עד שבאחזד הימים הוצג ככלי ריק. כיון שראה את בית מסחרו נחרב והוא עוד נשאר חייב סכומים גדולים לנאמני בריתו, עמד ומכר תכשיטי הזהב של אשתו ועמם גם את אוצר ספריו ושאר חפצים. שילם לנושיו עד הפרוטה האחרונה, כשהוא עצמו מטופל במשפחה רבת נפשות, נשאר בעירום ובחוסר כל. עקרת הבית מרת חווה, נפלה על המצאה: בירות עיר נמל; חלוצי ארץ-ישראל מבקרים בעיר בעליתם ארצה וכן מזדמנים שמה גם אנשי עסק מקרב אחינו בני-ישראל. עמדה ופתחה מלון עם פנסיון. זכה ר' בצלאל וחווה נעשתה לו עזר, והוא עצמו פורש מפעם לפעם אל הנמל להזמין אורחים. ההצלחה האירה פנים, ופרנסה נמצאה, אם לא בריווח הרי גם לא בצמצום, וכשמזדמנים סוחרים תלמידי-חכמים מצפת ומירושלים, הרי זוכים גם בשעה של קורת-רוח ועליה, שמשתעשעים בדברי תורה ומתעסקים בענייני גאולה. משהתחילה תנועת החלוצים גוברת והולכת, גמלה החלטה בלבו של ר' בצלאל לעלות עם העולים ולהיות בין הבונים. וכשקיבל הנדיב את מושבות הגליל תחת חסותו, ביקש את מכריו מפקידי הנדיב לסדר איך-שהוא אף אותו בארץ במקום אשר ייטב בעיניהם-וכך נתיישב ביסוד המעלה. קשה וחמור היה מצבם של האכרים באותן שנים ראשונות ביסוד המעלה, ועל אחת כמה וכמה נורא היה מצבם של הנספחים, נטולי הקרקע וכל רכוש אחר. משפחה זו בת 7 הנפשות גרה בחדר אחד קטן, בנוי מלבנים בלתי שרופות, וללא מטבח וללא סידור סניטרי כלשהו, עד כאן השיכון. ניתנה ההזדמנות לחדש ולהרחיב לימודם של אותם הנערים באמצעות שעורי ערב שילמדם ר' בצלאל. עמדה הפקידות ומנתה אותו לתפקיד זה בשכר... שלושה נפוליונים זהב לחודש. במשך הזמן ניסה פקיד הנדיב למעול בכספים ולשתפו במעילה, התפטר מיד מתפקידו. מהר מאד הפסיקו את משכורתו והוא הגיע למצב כלכלי קשה ביותר.
יסוד המעלה
עמק החולה
אגם החולה
ברוך (בורקה) בר-לב (ברלוביץ') (1924 - 2007) היה קצין בדרגת אלוף משנה בצה"ל, פיקד על חטיבה 14, היה ראש מטה פיקוד המרכז במלחמת ששת הימים ונספח צה"ל ומשרד הביטחון באוגנדה.
בר-לב נולד בליטא, עלה בגיל 10 לארץ ישראל וגדל בבאר טוביה. הצטרף לארגון ההגנה ולמשטרת היישובים העבריים ופיקד על המשמר הנע בבית אשל. במלחמת העצמאות היה מפקד קורס מ"כים ולחם בקרב עמק הירדן, הוא טען כי היה זה שעצר את הטנק בכניסה לקיבוץ דגניה א' באמצעות בקבוק מולוטוב. לאחר הקמת חטיבה 8 מונה למפקד פלוגת החרמ"ש של גדוד 82 שכללה 11 זחל"מים ו-5 שריוניות וייט. הוא לחם עם הפלוגה במבצע דני לכיבוש רמלה ולוד, קרב עיראק אל-מנשייה, וקרב משטרת עיראק סווידאן, במהלך הקרב נפצע מקליע ברגלו, הוא חזר ליחידתו והשתתף במבצע חורב בכיבוש עוג'ה אל-חפיר.
לאחר המלחמה מונה למפקד גדוד 82 ופיקד על בית הספר לשריון. ב-1955 מונה לסגן מפקד חטיבת השריון במילואים הראשונה בצה"ל, חטיבה 27, לחם עם החטיבה במלחמת סיני ונפצע.
ב-1959 מונה למפקד חטיבה 14, שבתקופתו עברה הסבה מחטיבת חיל רגלים לחטיבה ממוכנת. במלחמת ששת הימים שירת כראש מטה פיקוד המרכז. ב-1968 נשלח לאוגנדה כנספח צה"ל וראש משלחת משרד הביטחון, הוא ליווה את הארגון מחדש של צבא אוגנדה בראשות אידי אמין עד שזה תפס את השלטון בהפיכה צבאית ב-1971. לאחר חטיפת טיסה 139 של חברת אייר פראנס לאנטבה, נקרא בר-לב לשוחח עם אמין ולבדוק את מעורבותו בחטיפה.
בסוף שנות ה-70 עזב את ישראל ועבר להתגורר בלוס אנג'לס.
אורי דרומי, הטנקיסט שדיבר על לבו של אידי אמין, באתר הארץ, 31 ביולי 2007
רוסאן בצרפתית: Roussanne, מוכר גם כרוסאן בלאן וכברג'רון) הוא זן גפן יין לבן, שמקורו בעמק הרון שבדרום צרפת, שם הוא מעורבב על פי רוב עם זן הענבים מרסאן (Marsanne).
האפלסיונים המפורסמים של הרוסאן הם הרמיטאז' (Hermitage), קרוז-הרמיטאז' (Crozes-Hermitage) וסנט-ג'וזף (Saint-Joseph) בצפון עמק הרון. באזור שאטונף-די-פאפ שבדרום עמק הרון, הרוסאן הוא אחד משישה זני ענבים לבנים המותרים לגידול, יחד עם גרנאש בלאן, פיקפול, קליירט בלאן, בורבולאן ופיקרדן. בשאטונף-די-פאפ ניתן לערבב את הרוסאן יחד עם זנים אדומים.
הרוסאן נטוע גם באזורי גידול יין של העולם החדש כקליפורניה, וושינגטון, טקסס ואוסטרליה, כמו גם אזורי גידול באירופה ככרתים, טוסקנה וספרד.
כאשר הענבים בשלים, קליפתם נוטה לגוון אדמדם-חום ומעריכים שמכאן שורש שמו (בצרפתית: roux פירושו אדום)
היין המופק מענבי הרוסאן מאופיין לעתים קרובות בארומות של תה צמחים. באקלים חם, מאופיין היין בטעמים של אגס דבש וגוף מלא, באקלים קריר, היין יהיה פרחוני ועדין יותר ובעל חומציות גבוהה יותר. זן זה קשה לגידול באזורים רבים וסובל מרגישות לקימחון ולריקבונות, כמו גם הבשלה מאוחרת יחסית או לא אחידה, ורמת יבול לא סדירה.
בישראל ניטע הרוסאן לראשונה בכמויות קטנות בשנת 2009. בין החלוצים בנטיעת הזן ובהפקת יין רוסאן זַנִּי הם יקב תבור ויקב גשם. ממסך של רוסאן יחד עם זנים נוספים, הפיקו ביקב בנימינה וביקב ויתקין.
רוסאן באתר איש הענבים
רוסאן - קווים לדמותו באתר "בקבוק"
אדולף אוֹקְס (Adolph Ochs;‏ 12 במרץ 1858 - 8 באפריל 1935) היה המו"ל של העיתון "ניו יורק טיימס".
אוקס נולד בסינסינטי ליוליוס וברטה לוי אוקס, יהודים עניים שהיגרו מגרמניה. אוקס היה השישי והילד הקטן במשפחה. הוא למד בבית ספר יסודי ובהיותו בין 11 יצא לעבוד כנער שליח של העיתון "נאקסביל קרוניקל". בשנת 1896 רכש את ה"ניו יורק טיימס" והפך להיות המו"ל שלו. במהלך כהונתו בתפקיד גדלה תפוצת העיתון מכ-9,000 גיליונות בעת רכישתו עד ל-780,000 בעת פרישתו בשנות ה-20 של המאה העשרים.
אוקס יצר את סיסמתו המפורסמת של העיתון, הנדפסת תדיר בצדו השמאלי של הלוגו בעמוד הכותרת - "כל החדשות הראויות לדפוס".
בשנת 1884 נשא אוקס לאישה את אפי וייז, בתו של יצחק מאיר וייז מייסד ההיברו יוניון קולג'. בתם היחידה של בני הזוג אוקס, איפיגן ברטה אוקס, נישאה לארתור הייס זלצברגר, שהפך למו"ל של העיתון לאחר מותו של אדולף אוקס.
רושל "שלי" ברקלי (באנגלית: Rochelle "Shelley" Berkley; נולדה ב-5 ביולי 1937) היא פוליטיקאית יהודיה-אמריקאית מהמפלגה הדמוקרטית. כיהנה כחברת בית הנבחרים של ארצות הברית מטעם המחוז ה-1 של נבדה, המייצג את לאס וגאס, משנת 1999 עד 2013. רצה לסנאט ב-2012, אך הפסידה לדין הלר במרוץ צמוד ובפער של כ-11,000 קולות.
היא האישה היהודיה הראשונה והאדם היהודי השני שנבחר לקונגרס מטעם נבדה, לאחר "צ'יק" הכט. היא גם האישה השנייה מאז ומעולם שנבחרה לקונגרס מטעם נבדה.
ברקלי נולדה כרושל לוין בעיר ניו יורק. סבה וסבתה היגרו חסרי כל מסלוניקי ומרוסיה לארצות הברית ואיבדו את משפחתם בשואה. "לא היה להם כלום. לא כישרון ולא כסף. רק חלום של חיים טובים יותר". היא סיפרה בדינר השנתי של חב"ד וושינגטון והוסיפה כי פעם היה בלאס וגאס בית כנסת יהודי בודד, וכיום פועלים 28 בתי-כנסת.
בבגרותה למדה באוניברסיטת נבדה, לאס וגאס, רכשה שם תואר במדע המדינה וכיהנה כנשיאת אגודת הסטודנטים. לאחר מכן היא המשיכה ללמוד באוניברסיטת סן דייגו וסיימה עם תואר במשפטים. ברקלי התמחתה במשפטים כמה שנים, בעיקר כחברה בוועד המשפטי של כמה בתי קזינו בלאס וגאס. היא כיהנה בבית המחוקקים של נבדה, בין 1982 - 1984 והייתה מעורבת בנושאים ציבוריים מקומיים. ברקלי גם מונתה סגנית יושב ראש מועצת האם לפרופסורים בכירים של אוניברסיטת נבדה, כשהיא מכהנת בעמדה זו מ-1990 ועד 1998.
ב-2012 רצה ברקלי לסנאט, אך הפסידה בבחירות הכלליות למועמד הרפובליקני דין הלר, על אף שברק אובמה זכה בנדה באותן בחירות. בינואר 2013 סיימה את כהונתה בבית הנבחרים.
בשנת 1998 נבחרה ברקלי לראשונה לבית הנבחרים של ארצות הברית. היא כיהנה כחברה בוועדה לענייני חיילים משוחררים ובוועדה לדרכים ואמצעים. כנבחרת, ברקלי רואה את העדיפויות הראשונות שלה בלחימה על ביטוח בריאות בר מימון לכל האמריקנים, זכויות חיילים משוחררים ואנרגיה חלופית. היא גם התנגדה מאוד להשלכת פסולת גרעינית ברכס הרי יוקה בנבדה. היא חברה בקואליציה הדמוקרטית החדשה.
ברקלי ידועה כתומכת נלהבת של הסדרת ההימור המקוון. היא הייתה מהבודדים בקרב חברי הקונגרס שהתנגדו לתוספת לחוק אכיפת ההימורים הבלתי חוקיים באינטרנט 2006 בנושא אבטחת פורטים, שיזם הסנטור ביל פירסט.
ב-10 באוקטובר 2002, ברקלי נמניתה עם 81 הדמוקרטים בבית הנבחרים אשר הצביעו בעד ההסמכה לנשיא לפלוש ולפתוח במלחמת עיראק.
ברקלי חברה בוועדות בית הנבחרים של ארצות הברית הבאות:
ועדת הדרכים והאמצעים
תת-הוועדה לאבטחת הכנסה ודמי מזונות
תת-הוועדה לסחר
הוועדה לענייני חיילים משוחררים
תת-הוועדה לנכי צבא ואירועי זיכרון
תת-הוועדה לבריאות
תפקידים נוספים בקונגרס
צוות העבודה הדמוקרטי בנושא ישראל
שייכות לשדולות חברי קונגרס
שדולת חברי הקונגרס לעצירת נהיגה תחת השפעה (יושבת ראש משותפת), שדולת חברי הקונגרס למשחקי מזל (יושבת ראש משותפת), שדולת חברי הקונגרס לטאיוון (יושבת ראש משותפת), שדולת חברי הקונגרס למיחזור.
לאחר פרסומים כי ממשלת איראן יצאה עם מדיניות חדשה הדורשת לסמן את בגדיו של כל מי שאינו מוסלמי, הגיבה בחריפות, כבת למשפחה של ניצולי שואה, ואמרה: "להכריח יהודים לסמן את בגדיהם היא חזרה מצמררת לאותן פעולות מפחידות שדחפו את עליית השואה".
במהלך תביעתה של האומנית ממוזיאון אושוויץ, דינה באביט, נערה יהודייה מצ'כיה ששרדה את השואה עם אימה, עקב כך שהנאצי ד"ר יוזף מנגלה בחר בה לצייר דיוקנאות של צוענים שהיו כלואים במחנה ולתעד את תוצאות הניסויים הרפואיים שערך, ברקלי פנתה למשרד החוץ האמריקאי ודרשה לערב בעניין את שלטונות פולין.
ברקלי העבירה פה אחד החלטה המגנה את ניסיונה של איראן ונשיאה מחמוד אחמדינז'אד להכחיש את השואה ואת מיליוני הקורבנות שלה, הן אלו שחיים ואלו שאיינם בחיים בוועידה להכחשת השואה שהתקיימה בטהראן.
במרץ 2008, ערכה ברקלי ביקור מיוחד בקהילה היהודית בקזחסטן, כדי לעמוד מקרוב על הליכי המשפט של יהודה זידנפלד, יהודי אזרח ארצות הברית שישב בכלא בקזחסטן. ברקלי הייתה מעורבת בתיק זה למעלה משנה וחצי.
לברקלי רקורד של תמיכה עזה בישראל במהלך הקריה שלה בבית הנבחרים, והיא ביקרה במדינה במהלך כהונתה. היא הייתה חברה בצוות העבודה הדמוקרטי בנושא ישראל וביקרה בישראל 15 פעמים, כולל בשדרות ב-2007, במטרה לחוש מקרוב את מצוקת התושבים. ביוני 1999, עם סיום פרק הזמן שהקציב "חוק ירושלים", הקובע שעל הממשל האמריקאי להעביר את שגרירות ארצות הברית בישראל לירושלים בירתה, לא יאוחר מה-31 במאי 1999, אמרה ברקלי במליאת בית הנבחרים: "זה ציווי למסד עכשיו את האמונה האמריקנית שמשא ומתן ריאליסטי חייב להתבסס על העיקרון שירושלים היא בירתה הנצחית, הבלתי מחולקת של ישראל וחייבת להישאר מאוחדת לנצח. אם השגרירות תישאר בתל אביב, זה יעודד את הפלסטינים להתעקש בציפיות לא ריאליות בנוגע לירושלים".
באוגוסט 2001 היא ביקרה בישראל עם משלחת מחוקקים, כחברת ועדת יחסי החוץ של הבית דאז, על רקע הפיגוע במסעדת סבארו והשמיעה איומים כלפי הסיוע האמריקאי לערפאת. באפריל 2002, הצביעה ברקלי בעד החלטה המביעה סולידריות עם ישראל במלחמתה בטרור והשוותה במליאה בין פיגועי 11 בספטמבר והמלחמה באפגניסטן לבין מה שעובר על הישראלים.
בינואר 2006, מיד עם עליית החמאס לשלטון, קראה ל"לסיים את הסיוע האמריקני לרשות הפלסטינית עד שחמאס יתפרק מנשקו, יתנער מהטרור ויכיר בזכותה של ישראל להתקיים". עם נאומו של ראש הממשלה אהוד אולמרט בפני הקונגרס במאי אותה שנה, הייתה ברקלי מבין יוזמיה המקוריים של הצעת "חוק מניעת הטרור הפלסטיני", המטיל תנאים קשים לקבלת סיוע פלסטיני וחותך כל סיוע ישיר לרשות עקב עליית החמאס לשלטון. ב-20 ביולי של אותה שנה, אחרי חטיפת חיילי צה"ל בגבול הצפון, בתחילת מלחמת לבנון השנייה, ברקלי הצטרפה לחבריה מבית הנבחרים בתמיכה בחוק בית הנבחרים, המגנה את ההתקפות האחרונות על ישראל, מטיל את האחריות על חמאס וחזבאללה ומדינות החסות שלהן סוריה ואיראן
במרץ 2007, בעקבות הקמת ממשלת האחדות הפלסטינית עם חברי חמאס, חתמה ברקלי יחד עם 243 חברי קונגרס על היוזמה של היהודים רוברט וקסלר וגארי אקרמן, אשר מפציר בחאבייר סולאנה והאיחוד האירופי שלא לתת סיוע או מענק הכרה לרשות הפלסטינית עד אשר היא תכיר בישראל, תתנער מהטרור ותקבל את כל ההסכמים הישראלים-פלסטיניים הקודמים.
בינואר 2008, היא הייתה מביון יוזמי הצעת חוק דו מפלגתית של למעלה מחמישים חברי קונגרס החותרת לחסום עסקה לנשק אמריקני מתקדם לערב הסעודית בסך 20,000 מיליארד דולר.
ביוגרפיה, באתר הקונגרס
מהעיתונות הישראלית
רוברט וקסלר על הימורים, הדמוקרטים ושלי ברקלי בנושא
על בני אלון והצעת החוק של שלי ברקלי
ברקלי לוחצת על בוש בנושא יהודים יוצאי מדינות ערב NFC
דניאל קמפבל "דן" סמית' (באנגלית: Daniel Campbell "Dan" Smith; נולד ב-14 ביולי 1986) הוא זמר ופזמונאי בריטי, בנוסף להיותו סולן, מפיק והמייסד של הלהקה באסטיל.
דניאל סמית' גדל בדרום לונדון ולמד בבית הספר קינג'ס קולג' שבווימבלדון. סמית' המשיך את לימודיו באוניברסיטת לידס, בה למד ספרות אנגלית.
בעודו בן 15, החל סמית' לכתוב שירים על הפסנתר ובמחשב הנייד שבחדרו, ושמר זאת בסוד ממשפחתו וחבריו, עד שאחד מחבריו גילה על כך ורשם אותו לתחרות מקומית. סמית' לא זכה להצלחה רבה, אך עדיין המשיך בכתיבת השירים. בסיום לימודיו באוניברסיטה חזר ללונדון על מנת להמשיך בקריירת הסולו שלו.
בעקבות עלון שקיבל בדואר, הוא התקשר לכריס "וודי" ווד אשר חיפש תלמידים לנגינה בתופים. הוא נפגש איתו בתקווה לחבור לאחד מתלמידיו בהקמת להקה, אך ווד הציע את עצמו כמתופף בלהקתו של סמית'.
שם הלהקה מגיע מיום הבסטיליה, שנחגג ב-14 ביולי, התאריך בו נולד סמית'.
לאחר שניגנו ביחד כמעט שנה, צירפו אליהם סמית' וווד את ויל פרקוארסון, אותו פגש סמית' באחת מהופעותיו. לאחר מכן, קייל סימונס הצטרף לבאסטיל. סמית' לא ראה את עצמו כזמר סולו מפני שראה בכך לחץ גדול מדי, והעדיף להיות חלק מלהקה.
הופעתה הראשונה של באסטיל נערכה בתחילת 2011. יחד עם חברי להקתו זכה סמית' בפרס Brit Awards כפריצת הדרך הבריטית של שנת 2014, בנוסף לאלבום הבכורה שלהם שהגיע למקום הראשון ברשימת האלבומים של הממלכה המאוחדת.
סוזן ברוקס (באנגלית: Susan Brooks; נולדה ב-25 באוגוסט 1960) היא פוליטיקאית אמריקאית חברת המפלגה הרפובליקנית המכהנת כנציגת המחוז החמישי של אינדיאנה בבית הנבחרים של ארצות הברית.
ברוקס נולדה בפורט ויין שבאינדיאנה, בתם של מרילין ורוברט ויאנט. ב-1982 סיימה תואר ראשון באוניברסיטת מיאמי שבאוהיו וב-1985 סיימה תואר JD במשפטים באוניברסיטת אינדיאנה. לאחר לימודיה עבדה כעורכת דין פרטית.
ב-1998 מונתה לסגנית ראש עיריית אינדיאנפוליס ובשנים 1999–2001 עבדה במשרד עורכי דין Ice Miller שבאינדיאנפוליס. ב-2001 מונתה לתובעת הפדרלית של מחוז דרום אינדיאנה. ב-2007 מונתה ליועצת משפטית וסגנית נשיא רשת המכללות הקהילתיות של מדינת אינדיאנה, תפקיד בו כיהנה עד 2011.
ב-2012 התמודדה בבחירות לנציגות המחוז החמישי של אינדיאנה בבית הנבחרים של ארצות הברית, היא גברה בבחירות על חבר הקונגרס המכהן דן ברטון מהמפלגה הדמוקרטית ברוב של 58%. מאז נבחרה לשתי תקופות כהונה נוספות. כיהנה כחברה בוועדת האנרגיה והמסחר ובוועדת האתיקה. כמו כן כיהנה בוועדה המיוחדת לחקירת מתקפת הטרור בקונסוליה האמריקנית בבנגאזי. בקונגרס ה-115 היא צפויה לכהן כיושבת ראש ועדת האתיקה.
ברוקס נשואה לדייוויד ואם לשניים.
סוזן ברוקס באתר בית הנבחרים
סוזן ברוקס באתר הקונגרס
זמן דיסני (The Disney Afternoon) הייתה רצועת שידור בערוץ 2 של הזכיינית טלעד וכללה את מיטב הסדרות המצוירות של דיסני. היא שודרה בשנים 1993–2002, בתחילה בשעות הצהריים ובהמשך גם בשבת בבוקר.
במסגרת הרצועה שודרו בין היתר הסדרות: גורי הג'ונגל, טימון ופומבה, השכונה של גופי, אלאדין, מעשיות ברווזיות, דונלד דאק וצוות קוואק, עולם סחרחר, הרקולס, בת הים הקטנה, באז שנות אור ממפקדת הכוכב, הגרגולים, הרפתקאות פו הדוב, דרווינג הברווז והחיים על פי דאג.
יוחנן גיטרמן (1910 – 1997) היה משורר ציוני מברית המועצות, משושלת חסידי טשיטשלניק.
יוחנן גיטרמן נולד בשנת 1910 בעיר צ'יצ'לניק  שבאוקראינה. ילדותו עברה עליו באווירה עזה של אנטישמיות ופרעות ביהודים, עד שמשפחתו נאלצה לעקור, ביחד עם אלפי פליטים יהודים אחרים, מזרחה אל בסרביה, לעיר ריבניצה שבגבול רומניה. כנער צעיר היה עד לאירועי המהפכה הרוסית בשנת 1917, ואחר כך לפרעות שפרעו האוקראינים ביהודים כ"שעיר לעזאזל", בימי מלחמת ההיידמאקים והבולשביקים באוקראינה.
בילדותו למד תורה ב"חדר" מפי המלמד ר' נטע חזן, ומפי אביו ר' מרדכי, האדמו"ר מטשיטשלניק. אחר כך למד תלמוד ופוסקים בעיר ריבניצה, מפי מרא דאתרא ר' יוסף בער פלדמן. באותה עת היה הנער יוחנן פעיל בארגון ציוני חשאי בשם "הסתדרות הצעיר". אחר כך עבר לעיר אודסה ולמד באוניברסיטה המקומית מתמטיקה ופיזיקה. תוך כדי לימודיו עבד בלילות למחייתו כמסגר במפעל מקומי. אחר כך עבד כמנהל חשבונות במפעל כימי גדול.
בפרוץ מלחמת העולם השנייה, בטרם פלשו לאוקראינה הגרמנים הנאצים ועוזריהם הרומנים, בשנת 1941, עבר עם צוות המפעל שבו עבד ועם משפחתו לקזחסטן, שם בעיר הבירה אלמה אטה מתו הוריו ונקברו. בתום המלחמה חזר לאודסה ובנה לו שם בית. אוירת האנטישמיות נמשכה בימי סטלין והשליטים שבאו אחריו, וזו חיזקה בלבו את הרצון לעלות לארץ ישראל. בחודש מאי 1973 עלו לישראל יוחנן גיטרמן ורעייתו סובל (לבית פלקסיבר) עם בתם פנינה וחתנם דב פסמניק ושני ילדיהם, נחום ודינה. הם נשלחו למרכז הקליטה בנצרת עילית, ובתוך שנה עברו לגור בירושלים. בארץ המשיך לעבוד כמנהל חשבונות, בשנת 1983 פרש לגמלאות. בשנת 1990 עלה לארץ גם בנו, בן ציון, עם אשתו נטלה ובתם חיה (אינה).
את שיריו החל לכתוב אחרי המלחמה, באווירה של פחד וחרדה. הוא נהג להסתירם פן יתגלו. חלק גדול מהם העלתה רעייתו באש מתוך חשש שנבע משמועות על חיפוש הבולשת בבתים. את השירים הנותרים העביר לישראל בסיוע השגרירות ההולנדית. בבואו לארץ התאכזב מהפלגנות בעם, הפרוד בין דתיים וחילונים, השחיתות והמתירנות. לכאביו, אכזבותיו ותקוותיו נתן ביטוי נרחב בשיריו.
המית הלב, הוצאת המחבר, תשד"ם
מזמרת לבי, הוצאת מבוע, תשנ"ו
שנתון שנה בשנה, פרקי הווי מהחיים תחת הסובייטים, הוצאת היכל שלמה בירושלים, תשמ"א, תשמ"ג
יוחנן גיטרמן, באתר "במה חדשה"
רשימת הפרסומים של יוחנן גיטרמן, בקטלוג הספרייה הלאומית
ג'ון קרטר (באנגלית: John Carter) הוא דמות בדיונית שנוצרה על ידי סופר הספרות הזולה אדגר רייס בורוז ואשר הופיעה בסדרת ספרי בארסום. אף על פי שמקורו של קרטר מוירג'יניה בכדור הארץ, הוא מבקר במאדים ולעתים מכונה בשם ג'ון קרטר ממאדים עם התייחסות לרקע הכללי בו מתרחשות הרפתקאותיו.
ג'ון קרטר הופיע לראשונה ברומן הנסיכה ממאדים, סיפורו הראשון של בורוז שהתרחש על גרסה בדיונית של מאדים אותה כינה הסופר בשם "בארסום". הסיפור נכתב בין יולי לספטמבר 1911 ואוגד כסדרה בשם "תחת ירחי מאדים" בגליונות המגזין All-Story, שהתפרסמו בין פברואר ליולי 1912. הסדרה פורסמה לראשונה בצורת ספר באוקטובר 1917.
קרטר הופיע בכרכים נוספים בסדרה, ביניהם בכרך השני אלילי מאדים (1918), בשלישי שר-המלחמה של מאדים (1919), בשמיני חרבות מאדים (1936), בעשירי לאנה מגאתול (1948) ובאחד עשרה ג'ון קרטר ממאדים (1964). ג'ון קרטר הוא גם דמות משנה חשובה בכרך הרביעי, תוביה נערת מאדים (1920) ובתשיעי האנשים הסינתטיים ממאדים (1940). דמותו גם הופיעה ברצועות קומיקס רבות משנות ה-30 ושנות ה-40 של המאה ה-20, בכתיבתו של ג'ון קולמן בורוז, וכן בעיבודי קומיקס שנעשו לדמות על ידי חברות הקומיקס DC קומיקס, מארוול קומיקס ודארק הורס בשנים 1972–1973, 1977-1979 ו-1996, בהתאמה.
סרט לייב אקשן על עלילות הדמות יצא ב-9 במרץ 2012, "ג'ון קרטר ממאדים", בכיכובם של טיילור קיטש כג'ון קרטר ולין קולינס כדג'ה ת'וריס.
גובהו של קרטר הוא מטר שמונים ושמונה סנטימטר, ולו שיער שחור קצר ועיניים אפורות-כמתכת. בורוז משרטט אותו כישות אלמותית. בפתיחת הספר "הנסיכה ממאדים", הסופר מגלה לקורא כי קרטר אינו זוכר את ילדותו. דורות רבים של בני משפחתו מתייחסים אליו כ"דוד ג'ק", משום שהוא תמיד האריך חיים וראה את בני משפחתו מזדקנים ומתים בעוד הוא נותר צעיר.
דמותו ואורח חייו משקפים את האידאלים של דרום ארצות הברית מתקופה קדומה. קרטר נולד בוירג'יניה, ושירת כקפטן במלחמת האזרחים האמריקנית לצד הקונפדרציה. עם תום הלחימות, הוא מתחבא במערה מהאפאצ'ים, ומת ככל הנראה. נשמתו עוזבת את גופו חסר החיים ועוברת מסע אסטראלי למאדים, שם היא מתגלמת מחדש בגוף שדומה לגופו הארצי. קרטר רגיל לכוח המשיכה של כדור הארץ, לכן הוא מגלה שיש לו כוח רב יותר מזה של ילידי מאדים.
במאדים - לו קוראים ילידיו בארסום - קרטר נתקל ביצורים חייזריים אימתניים הדומים לחיות מהמיתולוגיה העתיקה וכן בני אנוש נוספים, ומוצא את יעודו כלוחם ומושיע עבור תושבי הכוכב. הוא זוכה בידה של הנסיכה דג'ה ת'וריס, אך מקריב את עצמו כדי להציל את בארסום. הוא מתעורר לאחר מותו השני ומגלה כי הוא שוגר חזרה לגופו הגשמי בכדור הארץ. עד מהרה, הוא הופך לעשיר לאחר שמצא זהב באריזונה. הוא מעביר את שארית ימיו בקוטג' קטן בנהר הדסון אשר בניו יורק, שבו הוא מת פעם נוספת בשנת 1886.
מותו של קרטר אינו מתברר כאמיתי, משום שהוא מועבר שוב לבארסום, ולאחר מספר הרפתקאות נוספות עולה לתואר שר מלחמה. הוא חוזר לכדור הארץ במספר מקרים, בהם הוא מגולל את עלילותיו בפני אחיינו, ומגלה לו כי למד לשלוט במסע האסטראלי בין כוכבי הלכת. במהלך הרפתקאותיו במאדים, גופו הארצי מתחדש מתוך קבר מיוחד הנפתח רק מבפנים.
לג'ון קרטר ודג'ה ת'וריס נולדים בן ובת, קרטוריס וטארה. קרטוריס משחק תפקיד חשוב בעלילות "אלילי מאדים" ו"שר-המלחמה של מאדים", והוא הפרוטגוניסט בספר "תוביה נערת מאדים". טארה היא גיבורת אנשי-השחמט ממאדים (1922), והיא אימה של לאנה, גיבורת "לאנה מגאתול".
ג'ון קרטר ממאדים, אתר רשמי מאדגר רייס בורוז בע"מ
ג'ון קרטר ממאדים, הקומיקס
* עומרי בר-לב, ג'ון קרטר, מלך הקופים של מאדים, באתר העולם המופלא של התרבות, 9 במרץ 2012
 "ג'ון קרטר ממאדים, הסרט", במסד הנתונים הקולנועיים IMDb (באנגלית)
עדי קיסר (ילידת דצמבר 1980) היא משוררת ישראלית, מייסדת חבורת "ערס פואטיקה".
נולדה וגדלה בירושלים. למדה תואר שני בקולנוע באוניברסיטת תל אביב. בשנת 2009 עברה להתגורר בתל אביב. בכתיבת שירים החלה רק בסביבות 2012 ובאותה עת חשה שאין לה מקום להקריא בו את שיריה. לפיכך הקימה את מסגרת "ערס פואטיקה" לא כדי להתריס, לדבריה, אלא על מנת לחפש בית. האירועים בהפקתה כללו חפלה מזרחית, כולל רקדניות בטן, מוזיקה מזרחית והקראת שירים משל משוררים חברי הקבוצה בהם רועי חסן, ישראל דדון, תהילה חכימי, מתי שמואלוף ושלומי חתוכה. במאי ובדצמבר 2013 הוציאה שתי אסופות שירים של חברי הקבוצה.
שחור על גבי שחור (גרילה תרבות, 2014)
מוזיקה גבוהה (ערס פואטיקה, 2016)
עורך שני ספריה הוא המשורר אלמוג בהר.
לילך בן דוד כתבה על ספרה "שחור על גבי שחור": "השירה של קיסר חכמה, זועמת, רגישה, וכובשת את הלב והנשמה ברגע. היא נוגעת באתרים מצטלבים של דיכוי ושחרור, בחוויה מזרחית שהיא נשית, וחוויה נשית שהיא מזרחית, דורשת צדק אנושי והגשמה של חלומות, ובעיקר, מודעת באופן העמוק ביותר לכוחן של מילים, לכוחה של שירה, להחזיר קול לחסרות הקול, ולשנות את המציאות." מאידך, זכתה שירתה גם לביקורת שלילית. מבקר השירה דוד (ניאו) בוחבוט כתב שהוא תופס את ספרה של קיסר כ"ג'ינגל עדתי המוני וקליט... התרסה שבסיסה בעצם תחושת הגאוותנות הגזעית... מחוסרת כל ממשות עצמאית שאיננה תוצאה של רפלקסיה אנטי-אשכנזית בלבד."
בפברואר 2015, זכתה בפרס למשוררים צעירים מטעם משרד התרבות.
ביולי 2015, נמנתה עם הזוכים בפרס ברנשטיין לספרות, על ספרה "שחור על גבי שחור".
עמיחי חסון, "ירושלים – האור שלך מטיל מומים": ראיון עם המשוררת עדי קיסר, בית אבי חי
ראיון עם עדי קיסר - רדיו הקצה
 מבט - מייסדת "ערס פואטיקה" ממש לא מתכוונת להתנצל על זה שהיא מזרחית, סרטון, באתר YouTube
 "חוצה ישראל" עם קובי מידן, סרטון, באתר YouTube
לגעת ברוח - עדי קיסר, הערוץ הראשון, 5 בספטמבר 2015 
אלי הירש, תהילה חכימי, מחר נעבוד; עדי קיסר, שחור על גבי שחור
דוד (נאו) בוחבוט, האם השירה המזרחית יכולה להתקיים בלי אשכנזים, באתר הארץ, 9 בדצמבר 2014
אילן ברקוביץ', מְדַבֵּר אָדָם וְהָעוֹלָם אֵינוֹ עוֹנֶה. וְאַף-עַל-פִּי כֵן מְדַבֵּר אָדָם, באתר הארץ, 22 בספטמבר 2014
תהילה חכימי, צעקתה של אשה מהמזרח בחדר מלא בגברים מהמערב, אתר העוקץ, 11 ביוני 2014
יותם שווימר, עצמאיים בשטח: ספרים פורצים לבדם, באתר ynet, 23 באפריל 2015
איל שגיא ביזאוי, הקיסרית הגדולה של "ערס פואטיקה": עדי קיסר היא המשוררת המשפיעה והבולטת ביותר כיום בישראל, באתר הארץ, 10 בספטמבר 2015
גלי עמרן, מהשוליים למרכז: 5 אנשי השנה האלטרנטיביים, באתר nrg‏, 13 בספטמבר 2015
עדי קיסר מתגעגעת לטוני סופרנו, באתר "Time Out ישראל", 8 בדצמבר 2015
עמית קלינג, ‏עדי קיסר לא חושבת שהיא קלישאה. ריאיון, באתר "Time Out ישראל", 4 באפריל 2016
אלעד זרט, מלכה לב שחור, באתר ynet, 24 ביוני 2016
סלעי התאדות או סלעים אוופוריטים (Evaporites) הם סלעי משקע כימיים הנוצרים בסביבות שונות (אגמים או ים רדוד) כתוצאה מעליית ריכוז המומסים בתמיסה והשקעה של גבישים המגיעים לסף רוויה או בשל התאדות-יתר.
מינרלים שונים שוקעים ככול שעולה הרוויה של התמיסה, נעים מקשי התמס לקלי התמס:
קלציט (CaCO 3 ) ודולומיט (CaMg(CO 3 ) 2 )
אנהידריט (CaSO 4 ) וגבס (CaSO 4 ×H 2 O)
הליט (מלח בישול, NaCl)
מלחים קלי תמס, בהם מלחי אשלגן ומגנזיום (לדוגמה: אפסומיט - MgSO 4 , וקרנליט - KCl * MgCl 2  * 6 H 2 O).
בישראל ישנן שתי קבוצות עיקריות של סלעים אוופוריטים: הפרט התיכון של תצורת מוחילה (גבס ואנהידריט) החשופה במכתש רמון ותצורת סדום (מלח) החשופה בהר סדום.
למינרלים אוופוריטים שונים חשיבות כלכלית כחומרי גלם לבניה (לדוגמה גבס) או לתעשיית הדשנים (בעיקר מלחי אשלגן).
כמו כן, התכונות הפיזיקליות של סלעים אוופוריטים (בעיקר מלח וגבס) הופכת אותם לסלעי חיפוי טובים למאגרי הידרוקרבונים דוגמת גז טבעי ונפט.
סביבה אוופוריטית
ד"ר ארנסט הרמן וילהלם מולדן (בגרמנית: Ernst Hermann Wilhelm Molden; ‏30 במאי 1886, וינה - 11 באוגוסט 1953, וינה), היה עיתונאי והיסטוריון אוסטרי. עורך העיתון נויה פרייה פרסה בין השנים 1921 - 1939 וממייסדי העיתון האוסטרי היומי "די פראססה" ("Die Presse") ב-1946.
בוגר אוניברסיטת וינה למשפט, היסטוריה וארכאולוגיה (1913) ולאחר מכן לימד כשנתיים באוניברסיטת בודפשט. עם פרוץ מלחמת העולם הראשונה, חזר לאוסטריה, שם כתב ספרים אודות פוליטיקה והיסטוריה. עם הזמן, החל בכתיבה עיתונאית, ובה עסק עד סוף ימיו.
אשתו הייתה פאולה מולדן, כותבת המנון אוסטריה, בנו פריץ מילא את מקומו בעריכת העיתון אחר מותו. נקבר בקבר כבוד ("Ehrengrab") בבית הקברות המרכזי בווינה.
פרסומיו באתר הספרייה הלאומית הגרמנית (Deutsche Nationalbibliothek)
ארנסט מולדן במהדורה המקוונת של הביוגרפיה הגרמנית החדשה
הארמון הסקסוני (בפולנית: Pałac Saski) היה מבנה מגורים מפואר בעיר ורשה, בירת פולין. הוא נהרס על ידי הגרמנים במהלך מלחמת העולם השנייה.
הקמת הארמון החלה בשנת 1666 לצורך מגוריה של משפחת מורשטין (Morsztyn). בהמשך נרכש והורחב על ידי שני המלכים הסקסונים של פולין, אוגוסט השני ואוגוסט השלישי. הארמון הורחב לפי הסגנון הנאו-קלסי.
בחזית הארמון השתרעה הכיכר הסקסונית (כיום כיכר יוזף פילסודסקי) ובעורפו נבנה הגן הסקסוני. הוא היווה חלק מהציר הסקסוני בעיר.
בתחילת המאה ה-19 שכן בארמון בית ספר בשפה הגרמנית (Liceum Warszawskie), בו לימד גם אביו של המלחין פרדריק שופן, אשר התגורר עם משפחתו בתחומי הארמון. בשנת 1842 שופץ המבנה ועוצב מחדש.
לאחר מלחמת העולם הראשונה והקמתה מחדש של פולין העצמאית השתכן בארמון המטה הכללי של צבא פולין. בין השאר שכן בארמון מטה ההצפנה הפולני (ביורו שיפרוב) (עד 1937), ובשנת 1932 פוצח בו לראשונה צופן מכונת האניגמה הגרמנית.
במרכז הכיכר שמול הארמון שכנה בשנים 1912-‏1925 קתדרלת אלכסנדר נבסקי, עד להריסתה.
בשנת 1925 מוקם בארמון קבר החייל האלמוני של פולין. כמקומו נקבעה אכסדרת העמודים אשר חיברה בין שני אגפיו של הארמון.
בעקבות דיכוי מרד ורשה ב-1944 פוצצו הגרמנים במתכוון את הארמון. שרד ממנו רק חלק מאכסדרת העמודים ובה קבר החייל האלמוני, שאיכשהו לא ניזוק. שרידי האכסדרה ובהם הקבר ניצבים מאז בשולי כיכר פילסודסקי.
בתחילת שנות האלפיים התגבשה תוכנית להקמתו מחדש של הארמון, והוא יועד לשכן את עיריית ורשה, אך התוכנית הושעתה בשל קשיים תקציביים.
בשנת 2006 נערכו חפירה ארכאולוגית אשר חשפה את מרתפי הארמון שנהרס. נמצאו בהם כ-20 אלף פריטים.
תולדות הארמון (בפולנית)
גלריית תמונות של הארמון
על התוכנית להקמת הארמון מחדש
יושב ראש בית הנבחרים של ארצות הברית (באנגלית: Speaker of the United States House of Representatives) הוא העומד בראש בית הנבחרים של ארצות הברית. בניגוד לרבים מיושבי ראש בתי הפרלמנט בעולם, כמו יושב ראש בית הנבחרים הבריטי, שאופי תפקידם הוא ממלכתי ועל-מפלגתי, תפקיד יושב ראש בית הנבחרים הוא מפלגתי במובהק: היושב ראש הוא לא רק מנהיג של הבית כולו, אלא גם מנהיג את מפלגת הרוב בבית, ומוביל את האג'נדה החקיקתית והפוליטית שלה.
הפרק הראשון של חוקת ארצות הברית מציין כי "בית הנבחרים יבחר את יושב הראש שלו ופקידים אחרים", אולם החוקה לא קובעת את אופן הבחירה או את סמכויותיו. יושב הראש נבחר ביום הראשון להתכנסות קונגרס חדש (אחרי הבחירות שנערכות פעם בשנתיים), או אם יושב הראש הקודם נפטר או התפטר. כל אחת מהמפלגות מציעה את מועמדה, ויושב הראש נבחר על ידי כל חברי הבית ברוב רגיל, ואז מושבע על ידי זקן חברי הבית.
אורך כהונת יושב הראש הוא כאורך תקופת כהונת בית הנבחרים, שנתיים, אולם אין הגבלה על מספר תקופות הכהונה, ויושב הראש יישאר בתפקידו בדרך כלל כל עוד מפלגתו שומרת על הרוב. עד היום יושב הראש שכיהן במשך הזמן הארוך ביותר היה סם רייברן מהמפלגה הדמוקרטית שכיהן במשך 17 שנה בין 1940 ל-1961 עם שתי הפסקות של קדנציה בהן הרוב עבר לידי המפלגה הרפובליקנית. הכהונה הרצופה הארוכה ביותר היא של טיפ אוניל שהחזיק בתפקיד בין 1977 ל-1987.
יושב הראש אחראי על ניהול ישיבות הבית, אך לרוב הוא מאציל את סמכויות הניהול לחברים אחרים שיושבים בראש הישיבה, ומנהל רק ישיבות חשובות וטקסיות (כדוגמת נאום מצב האומה). יושב הראש אחראי על סדר היום והנוהג שהוא משתמש בסמכות זו בצורה מפלגתית, ומקדם בעזרתה את האג'נדה של מפלגתו. הוא הממנה את ראשי הוועדות השונות, שכולם ממפלגתו.
מעמדו הפוליטי של יושב הראש חשוב במיוחד כאשר הוא מהמפלגה שאינה מחזיקה בבית הלבן. בהיעדר תפקיד של ראש אופוזיציה, כנהוג במשטרים פרלמנטריים, יושב הראש הוא לרוב הדמות הבכירה ביותר של מפלגת האופוזיציה הנושאת בתפקיד רשמי. בלטו בכך טיפ אוניל הדמוקרטי בימי נשיאותו של רונלד רייגן וניוט גינגריץ' הרפובליקני בימי נשיאותו של ביל קלינטון.
יושב ראש בית הנבחרים הוא השני בסדר הירושה של נשיא ארצות הברית אחרי סגן הנשיא. דבר זה לא נקבע בחוקה, אלא בחוק של הקונגרס מ-1947. לפני כן החוקים נקבו בבעלי תפקידים אחרים לפניו.
יושב הראש הנוכחי הוא פול ראיין מהמפלגה הרפובליקנית, המכהן בתפקיד מאוקטובר 2015.
 אתר האינטרנט הרשמי של יושב ראש בית הנבחרים של ארצות הברית
זִמְרִי הוא דמות מקראית, מלך על ממלכת ישראל בשנים 882 או 881 לפנה"ס. הוא עלה לשלטון לאחר שרצח את המלך הקודם, אלה.
כמו אלה מלך ישראל, כך גם רוצחו זמרי לא האריך בשלטונו. מהפכת החצר של זמרי קוממה עליו את החייל שצר על גבתון, ומצביאו עמרי, עם חיל הרגלים נטש את המצור על העיר הפלשתית וחש אל תרצה להפיל את זמרי:
שמו של זמרי הפך לשם נרדף לבוגד. כאשר בא יהוא לארמונה של איזבל על-מנת להורגה, קידמה איזבל את פניו במילים: "הֲשָׁלוֹם, זִמְרִי הֹרֵג אֲדֹנָיו?".
הארפרס בזאר (באנגלית: Harper's Bazaar) ולעתים רק "בזאר" (Bazaar) הוא כתב עת אמריקאי לענייני אופנה. כתב העת נוסד ב-1867 והיה באותה העת מגזין האופנה הראשון בארצות הברית. כתב העת היה עם הזמן למוביל בעולם האופנה ובשורות כתביו וצלמיו מנה בין השאר את אנדי וורהול, דיאנה פרילנד, דיאן ארבוס וריצ'רד אבדון. כתב העת היה לאחד ממגזיני האופנה הוותיקים והבולטים בעולם, יחדיו עם ווג ו-Elle.
במהלך המאה ה-19 הארפרס בזאר היה שבועון אשר יצא תחת בית ההוצאה לאור "הרפר" (Harper), אך החל מ-1901 הפך לירחון. ב-1913 נמכר כתב העת לידי איש העסקים ויליאם רנדולף הרסט, אשר לבסוף העביר השליטה לידי חברת ההוצאה לאור שבבעלותו - הירסט (Hearst). שינוי הבעלות גרר גם לעתים שינוי בשם - אשר קוצר ל"בזאר" בלבד, אך כתב העת עדיין מוכר בשמו המקורי אשר למותג.
בעקבות הצלחתו נוסדו לו גרסאות בינלאומיות, בין השאר באוסטרליה, רוסיה ובבריטניה (שם יצא גם תחת השם Harpers & Queen בעקבות איחוד עם המגזין קווין), אשר היה לתחילת דרכה של עורכת האופנה הנודעת אנה וינטור.
אתר כתב העת
ארכיון שערי כתב העת באתר MagazineArt
שימו לב: ערך זה מכיל אירועים מן השנים 619 - 610 לפנה"ס
619 לפנה"ס - אליאטס נהפך למלך לידיה.
619 לפנה"ס - מותו של ג'י זנג, מלך משושלת ג'ואו שבסין.
618 לפנה"ס - צ'ינג משושלת ג'ואו ממנה למלך סין.
616 לפנה"ס - לוקיוס טארקוויניוס פריסקוס מתמנה למלך החמישי של רומא.
615 לפנה"ס - הממלכה הנאו בבלית מתחילה לתקוף ערים אשוריות.
614 לפנה"ס - העיר אשור נבזזת על ידי מדי והבבלים.
613 לפנה"ס - מותו של צ'ינג משושלת ג'ואו שבסין.
613 לפנה"ס - המלך זואנג משושלת צ'ו עולה לשלטון באזור צ'ו שבסין.
612 לפנה"ס - המלך קואנג משושלת ג'ואו מתמנה למלך סין.
612 לפנה"ס - הברית אשר מורכבת ממדי, פרס, סקיתיה, ובבל צרה על העיר נינוה וכובשת אותה לאחר קרב נינוה שהתרחש בשנה זו. מלך אשור סין-שר-אישכון נהרג במערכה על העיר.
612 לפנה"ס - אשור-אובליט השני, מנסה לשמור את האימפריה האשורית בחיים על ידי קביעתו כמלך חרן.
612 לפנה"ס -  הערכה: העיר בבל, מקור התפתחותה ובירתה של ממלכת בבל, הופכת לעיר הגדולה ביותר בעולם לאחר שלקחה תואר זה מהעיר נינוה, בירת אשור.
612 לפנה"ס - נפילת האימפריה האשורית וזריחת האימפריה הנאו-בבלית.
610 לפנה"ס - פרעה נכו השני מחליף את פסתמיך הראשון ומתמנה למלך מצרים.
610 לפנה"ס - ייסוד העיר היוונית נאוקרטיס שבמצרים.
610 לפנה"ס - לידתו של אנכסימנדרוס, פילוסוף יווני.
610 לפנה"ס - מותו של פסתמיך הראשון, מלך מצרים.
612 לפנה"ס - מותו של סין-שר-אישכון, מל אשור.
קלאס (בספרדית: Rayuela; באנגלית: Hopscotch) הוא ספרו עטור הפרסים של הסופר הארגנטינאי חוליו קורטאסר, שראה אור בבואנוס איירס ב-1963. הספר תורגם לעשרות שפות.
"קלאס" יכול להיקרא לפחות בשני אופנים: אפשרות אחת היא לקוראו לפי הסדר, מפרק 1 ועד פרק 56, כששאר הפרקים (מפרק 57 ועד פרק 155) אינם רלוונטיים בקריאה זו. האפשרות השנייה היא לקרוא את הרומן "באופן פעיל", לפי טבלת ההתמצאות שהוסיף המחבר בתחילת הספר, בדילוגים, כשהפרק הראשון הוא פרק 73; בסוף כל פרק עוברים לבא אחריו לפי הטבלה ולא לפי הסדר הלינארי.
קורטאסר הושפע רבות מהסוריאליזם, וסוגה זו נוכחת מאוד ברומן. הספר רצוף במאות אזכורים של נגני ג'אז, זמרים ויצירות מוזיקליות, סופרים ויצירות ספרותיות, בודהיזם, פילוסופיה, אזכורים מהמיתולוגיה ומהתרבות הקלאסית ועוד. בכך הוא נחשב בעיני מבקרים רבים כלקסיקון התרבותי של המחצית הראשונה של המאה ה-20.
קורטאסר המציא ברומן מילים חדשות והשתמש במשלבים לשוניים מגוונים של ספרות ולשון דיבור. כן שיבץ בטקסט שגיאות כתיב מכוונות, ומשפטים שלמים בשפות אחרות (צרפתית, לטינית, איטלקית, אנגלית, גרמנית ושוודית).
הסופר הרכיב בספר מבנים ספרותיים באופן ייחודי שאינו מקובל כל כך גם כיום. למשל, הוא חיבר פרק הכתוב בשורות לסירוגין ומכיל למעשה שני פרקים יחד, כשעל הקורא להתאמץ ולפענח איך לקוראו ב"קריאה פעילה". פרק אחר בספר כולל טקסט שרובו מורכב ממילים שקורטאסר המציא, ובכל זאת יכולים הקוראים להבין במה הדברים אמורים.
ל"קלאס" נודעת חשיבות רבה בהתוויית אפשרויות חדשות לספרות בשפה הספרדית בפרט, ולספרות העולמית בכלל. הרומן הפך לספר פולחן בקרב דורות של קוראי ספרדית, ונחשב לאחד הספרים החשובים במאה ה-20. רבים כוללים את "קלאס" במסגרת ספרות ה"בום" באמריקה הלטינית, לצד הרומנים הגדולים של גבריאל גרסיה מרקס, מריו ורגס יוסה, קרלוס פואנטס ואחרים. אך בניגוד אליהם, הרומן של קורטאסר אינו הולך בדרך הריאליזם המאגי אלא בורא עולם משלו, הן מבחינת התפיסה המרחבית, הן מבחינת הלשון והן מבחינת עולם הרעיונות המשתקפים בו. כטקסט העוסק בקשר בין תודעה, מקום ושפה, "קלאס" עומד בפני עצמו כיצירה חשובה בתולדות הספרות בשפה הספרדית ובתרבות העולם בכלל.
הספר יצא לאור בעברית בהוצאת כרמל (סדרת אלדורדו) בשנת 2013 בתרגומו של יורם מלצר ובעריכת ינון קחטן, עם אחרית דבר מאת אדם גיא, בתמיכת המפעל לתרגום ספרות מופת ומשרד התרבות והספורט.
קלאס, באתר הוצאת כרמל
קסמי קורטאסר - דניאל בלאושטיין, עיתון הארץ
קלאס בקטלוג הספרייה הלאומית
ספר הפורץ את גבולות הספר על קלאס בבלוג הספרייה הלאומית
על תירגום ועל תרגום על המהדורה העברית של קלאס בבלוג הספרייה הלאומית
אשר קרני (יליד 1954) הוא איש עסקים ישראלי יליד הונגריה ואזרח דרום אפריקה, שהיה מעורב בהברחת ציוד לתוכנית הגרעין הפקיסטנית ולתוכנית הגרעין הישראלית [דרושה הבהרה] . הוא היה מקורבו ושותפו של עבד אלקדיר חאן.
קרני הגיע לקייפטאון, דרום אפריקה, באמצע 1980 לעבודה בתנועת בני עקיבא. הוא נשאר בקייפטאון והחל לעבוד כאיש מכירות של מכשירים אלקטרוניים עבור חברת אלקטרוניקה מקומית. בזמן עבודתו בחברה הבריח רכיבים אלקטרוניים לא-חוקיים מתוצרת ארצות הברית להודו, פקיסטן וישראל. לאחר שפוטר מהעבודה, הקים עסק פרטי ובאמצעותו המשיך להבריח רכיבים לא חוקיים. קרני נחשד גם בניסיונות הברחת ציוד לקוריאה הצפונית ולמלזיה.
בתחילת 2004 נעצר קרני בזמן ששהה בחופשה עם משפחתו בדנוור, קולורדו.
קרני הואשם בהברחה ומכירה של 200 מחוללי ניצוצות לאדם פקיסטני בשם הומיון חאן, הנחשב לחבר בארגון של עבד אלקדיר חאן וכן קשור לארגוני טרור פקיסטניים.
באוגוסט 2005 הוא נדון לשלוש שנות מאסר על מכירת ציוד לנשק גרעיני לחברות בהודו ובפקיסטן. קרני ריצה את עונשו בבית כלא בניו ג'רזי.
יצחק בן-חורין, ארה"ב: ישראלי הורשע בסחר בלתי חוקי בציוד מתוחכם, באתר ynet, 6 באוגוסט 2005
The baffling case of Asher Karni באתר עיתון הארץ באנגלית
המדפיסים בני פואה (Foa) הם בני משפחת מדפיסים, אשר הפעילו בתי דפוס בכל רחבי אירופה. בית דפוס הראשון שהפעילו היה בשנת ה'שי"א (1551) בסביונטה ליד מנטובה בצפון איטליה. בשנת 1554 הייתה העיר למרכז דפוס עברי.
המניע לפתיחת בית הדפוס בסביונטה היה סגירת בתי הדפוס העבריים בונציה. אחדים מעובדיהם עברו לעבוד בדפוס פואה. דפוס שהיה ממוקם בבית פרטי ורק אך לאחר מכן הוקם בניין מיחוד עבורו. שני הספרים הראשונים שהודפסו בדפוס פואה היו: בשנת 1551 "מרכבת משנה" - פירושו של דון יצחק אברבנאל על ספר דברים. ובשנת 1552 "חזות קשה" - ספרו של רבי יצחק עראמה מספרד.
בדפוס סביונטה הייתה מקובלת השיטה של הזמנה מראש של הדפסת הספר, אשר הייתה מוקדשת לאדם מסוים. כאשר נאספו די חותמים מראש לספר החדש, נאספו התשלומים מהמשתתפים והדפסת הספר החלה. אם בין התורמים היו כאלה נדיבים במיוחד, שמם הופיע בהבלטה בעמודים הראשונים של הספר.
ברוב הספרים שהודפסו על ידי בני המשפחה הופיע סמל המשפחה: שני אריות נשענים על דקל משני צדדיו ובענפי הדקל משולב מגן דוד. הדגלים נקבעו: בשער, העמוד הראשון ולעתים בסוף הספר. מסביב לדגל הופיע הפסוק: "צדיק כתמר יפרח טוביה פואה יצ"ו או השם בראשי תיבות ט.פ.י. " לפעמים המדפיס הוסיף פסוקים מתהילים ובכולם המילה "מגן". במשך הדורות היה שינוי במבנה הדגלים.
בדפוס טוביה פואה - המדפיס הראשון מבני המשפחה, הודפסו סך הכל 26 ספרים, העתקים מרובם נמצאים בבית הספרים הלאומי בירושלים ובספריית שוקן. נתנאל פואה - הבן הבא למשפחת פואה, פעל באמסטרדם במשך 14 שנה בין השנים 1702 - 1715, ובמאה ה-18 ומאה ה-19 פעלו בני המשפחה בונציה ופיזה והדפיסו 121 ספרים. אחרון בני פואה שעסק בהדפסה פעל בטורינו ושמו לא ידוע. הוא הדפיס את הספרים "סדר חג הזיכרון לחברת חבד" ו"אמת ברג'יו" שנכתב לזכר חללי מגפה.
רשימת בני משפחת פואה המוכרים הם:
אליעזר ב"ר אברהם פואה - קרפי - רכ"ט (1492)
המקובל פרץ פואה - רצ"ו (1536)
מכאן לפי סדר הא"ב
אברהם פואה - צפת - חי בימי האר"י הקדוש
אברהם ב"ר משה פואה מגנואה - תקל"ז (1777)
אברהם פואה השוחט מגנואה
אברהם בן הרופא שלמה פואה - דפוס ונציה
אברהם פואה - דפוס קושתא
אברהם ברוך פואה - ממנטובה תקכ"ז (1767)
אלחנן דוד-בן יצחק פואה - 1730
אליהו עמנואל בן יעקב פואה - יסד בית חינוך לילדי ישראל בורצ'ילי
אליעזר פואה - אביו של המדפיס טוביה פואה מסביונטה
אליעזר חי בן אלישמע פואה (1713)
אליעזר נחמן פואה - תלמיד הרמ"ע - חיבורו "מדרש בחידוש" על ההגדה של פסח הודפס בוונציה, וגרן ארנ"ן דרושים על התורה בכ"י.
"מורה נבוכים לרמב"ם", טוביה פואה, סביונטה, 1553
"מסכת קידושין", טוביה פואה, 1553
"שו"ת מהר"ם אלשקר", טוביה פואה, סביונטה, 1154
"ספר דברי הימים למלכי צרפת", טוביה פואה, 1554
"פרי חדש", נתנאל פואה, אמסטרדם, 1706
"תורה נביאים וכתובים", יצחק פואה, ונציה, 1743
"שירים ורננים" (לבר מצווה של בנו - גד) יצחק פואה, 1743
"סדר ארבעת התעניות", יצחק פואה, 1751
"מחזור לשלושה רגלים", שלמה בן מרדכי פואה, 1792
"סדר ספירת העומר", גד שמואל פואה, פיזה, 1794
אברהם יערי, המדפיסים בני פואה (בתוך) מחקרי ספר פרקים בתולדות הספר העברי, הוצאת מוסד הרב קוק, תשי"ח, ירושלים, עמ' 323 - 326
טחדה (בספרדית: Tejada) הוא שם משפחה ספרדי.
רוורס טרנסקריפטאז (אנגלית: Reverse Transcriptase) הוא אנזים שמקורו בנגיף מסוג רטרו וירוס, שיוצר עותק של DNA על בסיס mRNA בתהליך שנקרא שעתוק לאחור (Reverse Transcription). כיוון קריאת החומר הגנטי מתרחש בתא בדרך כלל מה DNA אל ה RNA, שמו של האנזים ניתן לו בשל כיוון פעולתו ההפוך. האנזים התגלה על ידי הווארד מרטין טמין, דייוויד בולטימור ורנטו דולבקו, להם הוענק במשותף פרס נובל לפיזיולוגיה או לרפואה ב-1975.
אנזים זה נודע במיוחד בהקשר לנגיף ה-HIV הגורם למחלת האיידס שהוא רטרו וירוס. תרופות המשבשות את פעילותו של האנזים מהוות קו הטיפול העיקרי בטיפול התרופתי כנגד המחלה.
בנוסף האנזים מהווה חלק עיקרי במחזור החיים של ווירוס ה HBV - הגורם לצהבת נגיפית מסוג B, ואשר מקנה לו את הכרוניות האופיינית למחלה.
בתאים אאוקריוטים (בעלי גרעין), רוורס טרנסקריפטאז משמש לפעילות של רטרוטרנספוזונים. כמו כן, גרסה של רוורס טרנסקריפטאז בשם טלומראז אחראי להארכת הטלומרים המגינים על קצות הכרומוזומים ברקמות עובריות או סרטניות.
האנזים משמש בביוטכנולוגיה על מנת לייצר קטעי DNA לצורך אנליזה שלהם וכן למציאת מוטציות.
cDNA
RT-PCR
איידס
הרב דב מאיר קרויזר (ר' בערל, כ"ו בניסן תרפ"ב, 1922 - ז' באב תשס"ז, 2007) היה ראש ישיבה ירושלמי. מחבר הספר "דבר המלך" על הרמב"ם.
נולד בירושלים, לרב אליהו צבי ולטייבא פייגא לבית אייזנשטיין. שמו ניתן לו בהוראת הרב יוסף חיים זוננפלד באומרו שה"בערל" (דב) יאיר כשמש. למד בתלמוד תורה עץ חיים והיה מתלמידם של הרב אברהם חיים הקלמן והרב איסר זלמן מלצר. בימי נערותו נפטר "הרוגוטשובר", והרב מלצר, ראש ישיבת עץ חיים, הספידו ואמר שעל כל אחד מוטלת החובה להיות "רוגטשובר קטן". הרב קרויזר סיפר לימים שהספד זה השפיע על שקידתו בתורה. הוא נודע בהתמדתו, ובימי בחרותו למד 18 שעות ביממה. נודע גם בכשרונו. כשרון מיוחד היה לו לייצור גימטריות.
נישא לבאשע פייגא, בת יונה זאב צוובנר, צאצא של הרב אברהם שאג. לאחר נישואיו היה אחד מעשרת התלמידים הראשונים של ישיבת מיר, יחד עם אחיו הרב זונדל. הוא למד בקבוצה הירושלמית של הרב משה יהושע לנדא, הרב חיים ברים, הרב מנדל אטיק ואחיו. בחבורה זו היה נהוג שמדי שבוע אומר אחד החברים חבורה. בהוראת ראש הישיבה הרב אליעזר יהודה פינקל, היה הרב קרויזר ממלא המקום כשאחד החברים החסיר. היה מקורב לרב זליג ראובן בנגיס, ושימש כבעל קורא בבית הכנסת שלו.
שימש כראש ישיבת פרשבורג. בשנת תשל"ח, הוזמן לכהן כראש ישיבת סקווירא בניו יורק, והרב חיים ברים, שכיהן עד אז כראש ישיבת סקווירא, החל לכהן כראש ישיבת פרשבורג.
ההדיר ספרים תורניים ועבד במכון הרי פישל. הוא ההדיר את כתביו של הרב מיכאל פורשלאגר, תלמידו של ה"אבני נזר", אשר כתביו נחשבו לקשים וסבוכים, הן מבחינת קריאת ההגהות בכתב יד קטן והן מחמת קיצורם והיקפם בכל רחבי התורה. בעקבות עבודה זו איבד את ראייתו ועבר ניתוחים להשבת ראייתו. הוא היה חבר מערכת האנציקלופדיה התלמודית והשתתף בכתיבת ערכים רבים, ביניהם ערכי ה"חזקות".
הוציא את ספרו "דבר המלך" בשנת תשכ"א. ספר זה זכה לשבחים מהרב מטשעבין ומהרבי מסאטמר. כמו כן הוציא פירוש למסכת עירובין, במהדורת סטנסיל, שלושה כרכים. כמו כן פרסם מערכה בנושא עירובין בקובץ התורני "נועם".
אחיו היה הרב זונדל קרויזר תלמיד חכם חרדי ירושלמי, ומחבר ספרי "אור החמה". גיסיו (חתני אביו) הם הרב שמעון יעקובוביץ, בוחן בתלמוד תורה מאה שערים ומשפיע חב"די והרב משה פודרביניק, ר"מ במדרשית נעם, בישיבת באר יעקב ובישיבת ברסלב בבני ברק. בין ילדיו:הרב אשר זעליג, ספרא דדיינא בבית הדין בפתח תקווה, ראובן (רוּבַה), חלפן דולרים מפורסם בירושלים, איש קהילת המתמידים. יוסף, דמות ירושלמית ידועה. בין חתניו, הרב פנחס קוריץ, מרבני ישיבת טשיבין.
מרדכי ברנשטיין, למשפחותם, קהילות המבשר ב' בטבת תשע"ה
SSRN, ראשי תיבות של Social Science Research Network (בעברית רשת המחקר של מדעי החברה) הוא אתר אינטרנט המוקדש להפצה מהירה ולהנגשה של מחקר בתחומי מדעי החברה והרוח. האתר נחשב מרכזי וחשוב במחקר האקדמי, במיוחד בכלכלה, מימון, חשבונאות, ניהול ומשפטים. האתר נוסד בשנת 1994 על ידי הכלכלן האמריקאי מייקל ג'נסן. הנשיא והמנכ"ל הוא כעת גרג גורדון.
ככלל, מאמרים בפורמט PDF מועלים לאתר על ידי מחבריהם, לעתים בגרסה ראשונית שטרם התפרסמה או התקבלה לפרסום, ומאותו הרגע יכול כל אדם להורידם בלא תשלום. הורדת מאמרים שכבר פורסמו בכתבי עת מסחריים כרוכה לעתים בתשלום. משתמשים יכולים להירשם לשירות הודעות במאות תחומי התמחות ולקבל לתיבת הדואר האלקטרוני מידי כמה ימים ידיעונים (e-journals) עם תקצירי מאמרים חדשים בתחומי העניין שלהם.
SSRN מציע דירוג של כותבים ומאמרים לפי מספר ה"הורדות" שלהם באתר. האתר אף מציע דירוג של בתי ספר ופקולטות בתחומים השונים על פי סך ההורדות של מאמרי אנשי הסגל שלהם. דירוגים אלה הם בינלאומיים, כלומר משתתפים בהם כל המוסדות שחוקריהם מעלים את פרסומיהם לאתר.
במאי 2016 נרכש המאגר על ידי הוצאת אלסביר.
אתר SSRN
Link by Link - Now Professors Get Their Star Rankings, Too, a New York Times article, June 2008
סר לורנס ון דר פוסט (Laurens van der Post; ‏13 בדצמבר 1906 - 16 בדצמבר 1996) היה סופר אפריקאנרי, חוואי, גיבור מלחמה, יועץ פוליטי לראשי ממשלה בריטיים, חבר קרוב של הנסיך צ'ארלס, סנדקו של הנסיך ויליאם, מחנך, עיתונאי, הומניטר, פילוסוף, חוקר תרבויות ותומך בשימור.
ון דר פוסט נולד בעיר הקטנה פיליפוליס במושבת הנהר אורנג' שבשטח דרום אפריקה של היום. אביו, כריסטיאן וילם הנדריק ון דר פוסט, (1856–1914), שהיה ממוצא הולנדי, הגיע לדרום אפריקה בגיל שלוש. אמו, לאמי, הייתה ממוצא גרמני. ההורים נישאו בשנת 1889. למשפחה נולדו 15 ילדים ולורנס היה הילד השלושה עשר והחמישי בין הבנים. כריסטיאן היה עורך דין ופוליטיקאי ולחם במלחמת הבורים השנייה נגד הבריטים. אחרי המלחמה הוא הוגלה עם משפחתו לסטלנבוש, ושם הרתה האם. הם שבו לפיליפוליס, ובשנת 1906 נולד לורנס.
בשנות ילדותו גר בחווה המשפחתית ונהג לקרוא ספרים מהספרייה הגדולה של אביו שכללה גם כתבים מאת הומרוס ושקספיר. באוגוסט 1914 מת האב, ובשנת 1918 יצא ון דר פוסט ללמוד בגריי קולג' בבלומפונטיין. שם הוא הזדעזע לגלות שמחנכים אותו ל"משהו שסותר לגמרי את רוח האנושיות הבסיסית ששרתה על יחסיי עם השחורים". ב-1925 הוא קיבל את עבודתו הראשונה ככתב מתלמד בעיתון יומי בדרבן, ובדיווחיו נכללו גם הישגיו שלו עצמו כשחקן בנבחרות הוקי השדה של דרבן ושל נטאל. ב-1926 הוא הוציא לאור ביחד עם שני חברים, רוי קמבל (Roy Campbell) וויליאם פלומר (William Plomer), מגזין סטירי בשם "וורסלאג" (בעברית: צליפת השוט) שתמך באינטגרציה גזעית בדרום אפריקה. המגזין שרד שלושה גיליונות עד שנסגר בלחץ השלטונות בגלל עמדותיו המהפכניות. באותה שנה הוא יצא עם פלומר לשלושה חודשי מסע לטוקיו ובחזרה על ספינת משא יפנית, וכעבור שנים שניהם כתבו ספרים בעקבות החוויה הזו.
בשנת 1927 פגש ון דר פוסט את מרג'ורי אדית ונדט (Marjorie Edith Wendt), בתו של מייסד התזמורת של קייפטאון והמנצח שלה. הם נסעו לאנגליה ונישאו בברידפורט שבדורסט ב-8 במאי 1928. במהרה נולד בנם יאן לורנס שנודע אחר כך בשם ג'ון. ב-1929 חזר ון דר פוסט לדרום אפריקה כדי לעבוד בעיתון בקייפטאון. ביומנו כתב אז: "בפעם הראשונה, מרג'ורי ואני חיים בעוני הנורא ביותר שיכול להיות". הוא החל להתרועע עם בוהמיינים ואינטלקטואלים שהתנגדו לראש הממשלה ג'יימס הרצוג ולמדיניות הלבנים בדרום אפריקה. במאמר שכותרתו 'דרום אפריקה ככור היתוך' המבהיר את עמדותיו על הבעיה הגזעית בדרום אפריקה, הוא כתב: "הלבן בדרום אפריקה מעולם לא האמין במודע שהיליד צריך להפוך לשווה לו". אבל הוא צפה ש"תהליך ההתאזנות והערבוב ודאי יתגבר כל הזמן ... ציוויליזציית המחר בדרום אפריקה, אני מאמין, אינה לבנה ואינה שחורה, אלא חומה".
ב-1931 שב לאנגליה והתחבר עם אנשי קבוצת בלומסברי, ובכללם ארתור ויילי, ג'ון מיינרד קיינס, א.מ. פורסטר ווירג'יניה וולף. וירג'יניה וולף ובעלה לנרד וולף היו מו"לים והוציאו לאור את יצירותיו של ויליאם פלומר. בעזרת קשריו של פלומר הגיע ון דר פוסט אל בני הזוג וולף ואל קבוצת בלומסברי.
ב-1934 הוציאו בני הזוג וולף את הרומן הראשון של ון דר פוסט. שמו היה In a Province ותוארו בו ההשלכות הטרגיות של הגזענות ושל הפילוג בדרום אפריקה. לאחר מכן החליט ון דר פוסט להיות חוואי משק חלב וקנה חווה בגלוסטרשייר. הוא חילק את זמנו בין דאגה לצורכיהן של הפרות ובין ביקור בלונדון מדי פעם כשליחו של עיתון דרום אפריקאי. ב-1936 הוא ביקר בדרום אפריקה חמש פעמים ובאחת הנסיעות פגש באינגרט גיפרד (Ingaret Giffard) והתאהב בה. היא הייתה שחקנית אנגלייה ומבוגרת ממנו בחמש שנים. באותה שנה ילדה אשתו מרג'ורי את ילדתם השנייה, לוסיה, וב-1938 הוא שלח את המשפחה בחזרה לדרום אפריקה. כאשר פרצה מלחמת העולם השנייה בשנת 1939, הוא היה קרוע בין אנגליה ובין דרום אפריקה, בין אהובתו החדשה ובין משפחתו. הקריירה שלו הייתה תקועה, הוא היה מדוכדך ושתה הרבה.
במאי 1940 התנדב ון דר פוסט לצבא הבריטי ובינואר 1941, כשסיים את הכשרתו כקצין, נשלח למזרח אפריקה כסרן בחיל המודיעין. שם חבר לכוח גדעון של אורד וינגייט שפעל להחזרתו של היילה סלאסי, קיסר אתיופיה לשלטון. היחידה שלו הובילה 11,000 גמלים בדרכים הרריות קשות, והוא זכור כמי שטיפל היטב בבעלי החיים. במרץ חלה במלריה ונשלח לפלשתינה להחלמה.
בתחילת 1942, עם פלישת כוחות האימפריה היפנית לדרום-מזרח אסיה, הועבר ון דר פוסט אל כוחות הברית באיי הודו המזרחית ההולנדיים (היום אינדונזיה), בזכות ידיעותיו בשפה ההולנדית. על פי עדותו, מונה לפקד על 'משימה מיוחדת 43' ־ פינוי חשאי של כמה שיותר אנשים מכוחות הברית אחרי הכניעה ליפנים.
ב-20 באפריל 1942 הוא נכנע ליפנים ונלקח למחנה שבויים בסוקבומי ואחר כך בבאנדונג. ון דר פוסט נודע במאמציו לשמור על מוראל גבוה בקרב האסירים מהמדינות השונות. בשיתוף פעולה עם אנשים נוספים הוא ארגן "אוניברסיטה" במחנה, שהיו בה גם קורסים בסיסיים לקריאה וכתיבה וגם קורסים ברמה אקדמית בהיסטוריה עתיקה. הוא ארגן חווה במחנה, להשלמת הצרכים התזונתיים. הוא דיבר מעט יפנית, ויכולת זו הייתה לו לעזר רב. בהיותו מדוכדך פעם, כתב ביומנו: "זהו אחד הדברים הקשים ביותר בשבי: הלחץ שבא כתוצאה מהיותך נתון לשליטתם המתמשכת של בני אדם שהם שפויים רק למחצה וחיים על סף ההיגיון והאנושיות". הוא כתב על חוויות השבי שלו בספרים A Bar of Shadow ‏ (1954), The Seed and the Sower ‏ (1963) ו-The Night of the New Moon ‏ (1970). על שני האחרונים ביסס במאי הקולנוע היפני נגיסה אושימה את סרטו חג שמח, מיסטר לורנס (1982).
אחרי כניעתה של יפן הוחזרו שבויי המלחמה לארצותיהם, אך ון דר פוסט בחר להישאר בג'אווה, וב-15 בספטמבר 1945 השתתף בטקס הכניעה הרשמי של יפן לכוחות הבריטיים שייצגו את כוחות הברית, על סיפון אוניית הוד מלכותה קמברלנד.
בשנתיים הבאות סייע ון דר פוסט בתיווך בין לאומנים אינדונזים ובין הממשלה הקולוניאלית ההולנדית. הוא זכה באמונם של המנהיגים הלאומנים ובכללם מוחמד האטה וסוקארנו והזהיר את ראש הממשלה קלמנט אטלי ואת לואי מאונטבטן שעמד בראש הפיקוד על כוחות הברית בדרום-מזרח אסיה, כשפגש אותו בלונדון באוקטובר 1945, שהמדינה עומדת על סף התפוצצות. ון דר פוסט המשיך להאג כדי לחזור ולהזהיר את הקבינט ההולנדי ישירות. בנובמבר 1946 נסוגו הכוחות הבריטיים, וון דר פוסט היה לנספח הצבאי בקונסוליה הבריטית בבטביה (היום ג'קרטה). בשנת 1947, אחרי שכבר חזר לאנגליה, פרצה המהפכה הלאומית האינדונזית. על אירועי אותן שנים שלאחר המלחמה בג'אווה הוא יכתוב בעתיד בספר זיכרונותיו The Admiral's Baby ‏ (1996).
ון דר פוסט פרש מהצבא וקיבל דרגת מפקד במסדר האימפריה הבריטית ב-1947.
המלחמה נגמרה וענייניו של ון דר פוסט עם הצבא הסתיימו, ובשנת 1947 הוא חזר לדרום אפריקה כדי לעבוד בעיתון 'נאטאל דיילי ניוז', אבל בעקבות ניצחונה בבחירות של המפלגה הלאומית ותחילתו של האפרטהייד הוא נסע שוב ללונדון. מאוחר יותר הוא יפרסם מאמר ביקורת על האפרטהייד (The Dark Eye in Africa, 1955), שרבות מהאבחנות בו מבוססות על פסיכולוגיה, נושא שהתחיל להתעניין בו. במאי 1949 הטיל עליו תאגיד הפיתוח של חבר העמים הבריטי לבדוק את האפשרות לקיים חקלאות משק חי ברמות הלא מיושבות של ניאזאלנד (היום מלאווי).
בערך באותה תקופה הוא התגרש ממרג'ורי וב-13 באוקטובר 1949 התחתן עם אינגרט גיפרד. הזוג נסע לשווייץ לירח הדבש, ושם הציגה אותו אשתו החדשה בפני קארל יונג. נראה שהשפעתו של יונג על ון דר פוסט הייתה גדולה משל כל אדם אחר, וכעבור זמן הוא כתב שמעולם לא פגש עוד מישהו בשיעור קומתו של יונג. לפני שהתחתן עם אינגרט, היה ון דר פוסט מאורס לפלר קוהלר-בייקר (Fleur Kohler-Baker), בתו בת השבע-עשרה של חוואי ואיש עסקים ידוע. הם נפגשו על ספינה וניהלו חליפת מכתבי אהבה סוערת אך קצרה, והיא הוכתה הלם כשסיים את הקשר אתה.
ון דר פוסט המשיך לעבוד על ספר מסעות בשם Venture to the Interior על הרפתקאותיו בניאזאלנד, וכשהספר ראה אור בשנת 1952, הוא הפך מיד לרב-מכר בארצות הברית ובאירופה, וזיכה אותו בפרס אניספילד-וולף.
ב-1950 שוב התבקש ון דר פוסט לצאת בראש משלחת, הפעם לבצ'ואנאלנד (היום בוטסואנה), כדי לבדוק את הפוטנציאל לגידול בקר במדבר קלהרי. שם פגש ון דר פוסט את הציידים-לקטים הידועים בשם בושמנים. הוא חזר ונסע לקלהרי ב-1952. ב-1953 הוציא לאור את ספרו השלישי, The Face Beside the Fire, רומן אוטוביוגרפי-למחצה על אמן "אבוד" המחפש את נשמתו ואת הנפש התאומה שלו, שניכרת בו השפעתו של יונג על כתיבתו של ון דר פוסט.
הספר Flamingo Feather ‏ (1955) היה רומן אנטי-קומוניסטי במסווה של סיפור הרפתקאות בסגנון ג'ון באקן על מזימה סובייטית להשתלט על דרום אפריקה. הספר נמכר היטב. אלפרד היצ'קוק תכנן לביים סרט על פי הספר אבל לא זכה לתמיכת הרשויות בדרום אפריקה ולכן ויתר על הרעיון. הוצאת הספרים פינגווין המשיכה להדפיס אותו עד התפרקות ברית המועצות.
ב-1955 שלח ה-BBC את ון דר פוסט שוב לקלהרי בעקבות הבושמנים, ומסע זה תועד בסדרה דוקומנטרית פופולרית בת ששה פרקים. ב-1958 יצא לאור ספרו המפורסם ביותר, שכותרתו ככותרת סדרת הטלוויזיה: The Lost World of the Kalahari, וב-1961 – The Heart of the Hunter, על פי ספר סיפורים בושמניים מהמאה ה-19 מאת וילהלם בליק.
ון דר פוסט תיאר את הבושמנים כילידים המקוריים של אפריקה הדרומית, שנודו ונרדפו על ידי כל הגזעים והלאומים האחרים. הוא אמר שהם מייצגים את "הנפש האבודה" של המין האנושי כולו, כמין "פראים אצילים". סיפורי המיתולוגיה הבושמנית השפיעו על הממשלה הקולוניאלית שהקימה ב-1961 את שמורת קלהרי כדי להבטיח את המשך קיומם של הבושמנים.
תהילתו והצלחתו של ון דר פוסט היו מובטחים עתה. הוא היה לאישיות טלוויזיונית מכובדת, הציג בפני העולם את הבושמנים של הקלהרי ונחשב בר-סמכא בענייני פולקלור ותרבות בושמניים. "נמשכתי בחבלי קסם אל הבושמנים", הוא אמר, "כאותו סהרורי הנשמע לחלומו ומחפש בחשיכה את מה שאינו מוצא באור היום". בחמש עשרה השנים הבאות הוא פרסם ספרים בקצב קבוע, כולל שניים המבוססים על זיכרונות המלחמה שלו, ספר מסעות בשם A Journey into Russia ‏(1964) המתאר מסע ארוך בברית המועצות, ושני סיפורי הרפתקאות המתרחשים בשוליו של מדבר קלהרי – A Story Like the Wind ‏(1972) ו-A Far-Off Place ‏(1974). השניים האחרונים מספרים על ארבעה צעירים, שניים מהם בושמנים, שנקלעו למאורעות האלימים על גבולות רודזיה של שנות השבעים. הספרים זכו להצלחה כשבתי ספר תיכוניים שילבו אותם ברשימות הקריאה שלהם. ב-1972 תיארה עוד סדרת טלוויזיה של ה-BBC את ידידותו בת שש-עשרה השנים עם יונג, שנפטר ב-1961, ובעקבותיה יצא לאור הספר Jung and the Story of our Time ‏(1976).
ון דר פוסט ואינגרט עברו לגור בסאפוק ושם התערו במעגל חברתי שהגיע עד לנסיך צארלס. ב-1977 שימש ון דר פוסט מורה דרך לנסיך צ'ארלס בספארי בקניה ועד סוף חייו המשיך לקיים אתו קשר חברי קרוב ומשפיע. ב-1977 הוא גם ארגן את כינוס הטבע העולמי (World Wilderness Congress) הראשון, שנערך ביוהנסבורג, ביחד עם הדרום אפריקאי הדוגל בשימור, איאן פלייר (Ian Player). ב-1979 נבחרה שכנתו מצ'לסי שבלונדון, מרגרט תאצ'ר, לראשות הממשלה, והיא התייעצה בו בעניינים הקשורים לאפריקה הדרומית, כשהידוע בהם היה ההסדר ברודזיה (היום זימבבואה) ב-1979–1980. ב-1981 הוענק לו תואר אבירות.
ב-1982 הוא נפל ונפגע בגבו, ואת השעות שלא יכול היה לבלות במשחקי טניס ובסקי שלג, ניצל לכתיבת אוטוביוגרפיה בשם Yet Being Someone Other ‏(1982), המספרת על אהבתו לים ועל מסעו ליפן עם פלומר ב-1926; על חיבתו ליפן ולעם היפני, למרות חוויותיו במלחמה, הוא כתב לראשונה ב-1968 בספרו Portrait of Japan. בשלב זה אינגרט החלה לסבול משיטיון, והוא בילה הרבה מזמנו עם ידידתו הוותיקה פרנסס ברוך. ב-1984 נפטר בנו ג'ון (שהיה מהנדס בלונדון) וון דר פוסט שהה זמן מה עם משפחתה של בתו הצעירה לוסיה.
גם בגיל מבוגר היה סר לורנס ון דר פוסט מעורב במיזמים רבים, החל בתנועת השימור העולמית וכלה בהקמת המרכז ללימודי יונג בקייפטאון. הוא נשאר נואם ומספר סיפורים מחונן הן בציבור והן במפגשים אישיים. אפשר להתרשם מכוח השכנוע שלו בתחום השימור כאשר קוראים את התעתיקים של סדרת הראיונות שנערכו עמו – A Walk with a White Bushman ‏(1986). ב-1996 הוא ניסה להתערב נגד פינויים של הבושמנים מארץ מולדתם בשמורת קלהרי שהוקמה במטרה לשמר את הקיום הבושמני שם, אבל למרבה האירוניה, דווקא המחקר שערך ב-1950 בעניין קידום חקלאות הבקר באזור, היה מה שהוביל בסופו של דבר לפינוי. באוקטובר 1996 הוא הוציא לאור את The Admiral's Baby ובו תיאר את האירועים בג'אווה בשלהי המלחמה.
לכבוד יום ההולדת התשעים שלו, נערכה חגיגה בקולורדו בסגנון 'חיים שכאלה' בנוכחות חברים מכל התקופות בחייו. כמה ימים אחר כך, ב-16 בדצמבר 1996, הוא לחש באפריקאנס "die sterre" ("הכוכבים") ומת. הלוויה שלו נערכה בלונדון ב-20 בדצמבר, ונכחו בה צ'יף זולו מנגוסותו בותלזי, הנסיך צ'ארלס, מרגרט תאצ'ר וחברים ובני משפחה רבים[1]. אפרו של ון דר פוסט נטמן בגן זיכרון מיוחד בפיליפוליס ב-4 באפריל 1998. אינגרט נפטרה חמישה חודשים אחריו, ב-5 במאי 1997.
לאחר מותו הטילו מספר כותבים ספק במידת הדיוק שבדיווחיו של ון דר פוסט על חייו. התגלה שב-1952 נולד לו בן מנערה בת ארבע עשרה שנמסרה להשגחתו בשייט מדרום אפריקה לאנגליה. מעמדו כ"גורו" נדון מחדש, ועיתונאים הציגו דוגמאות רבות ל"תיקונים" של המציאות בזיכרונותיו ובספרי המסעות שלו. עובדות אלה ואחרות נאספו לביוגרפיה המאושרת אך העוינת בדרך כלל, 'מספר הסיפורים: חייו הרבים של לורנס ון דר פוסט'. כריסטופר בוקר, הביוגרף והחבר של ון דר פוסט, פרסם הכחשות ובעקבותיהן פורסמו הכחשות-נגד. גם אם גילויים אלה פוגמים במוניטין של ספריו האוטוביוגרפיים של ון דר פוסט התומכים ברעיונותיו של יונג על המשמעות ועל ה"דפוסים" של חיינו ושואבים את עיקר כוחם מתוך האמון בכותב, הרי שהם אינם פוגעים בשנותיו של ון דר פוסט כשבוי מלחמה ובשני הספרים רבי העוצמה שכתב עליהן, ואף לא בעבודתו למען שימור.
In a Province; רומן‏ (1934).
Venture to the Interior; מסעות (1952).
The Face Beside the Fire; רומן (1953).
A Bar of Shadow; נובלה (1954).
Flamingo Feather; רומן (1955).
The Dark Eye in Africa; פוליטיקה, פסיכולוגיה (1955).
The Lost World of the Kalahari; מסעות (1958) [סדרה בת ששה פרקים של ה-BBC ‏, 1956].
The Heart of the Hunter; מסעות, פולקלור (1961).
The Seed and the Sower; שלוש נובלות (1963).
A Journey into Russia (בארצות הברית: A View of All the Russias); מסעות (1964).
A Portrait of Japan; מסעות (1968).
The Night of the New Moon (בארצות הברית: The Prisoner and the Bomb); זכרונות מהמלחמה (1970).
A Story Like the Wind; רומן (1972).
A Far-Off Place; רומן, המשך לקודם (1974).
Jung and the Story of Our Time; פסיכולוגיה, זכרונות (1975).
Yet Being Someone Other; זכרונות, מסעות (1982).
A Walk with A White Bushman; תעתיק ראיון (1986).
The Admiral's Baby; זכרונות (1996).
עיבודים קולנועיים לספריו של ון דר פוסט:
חג שמח, מיסטר לורנס (1983) — מבוסס על A Bar of Shadow, על The Seed and the Sower ועל The Night of the New Moon.
A Far Off Place ‏(1993) — מבוסס על A Far-Off Place ועל A Story Like the Wind.
עַרְבָּזִיִּים (שם מדעי: Gentianaceae) הם משפחת צמחים בעלי פרחים שתפוצתם כלל עולמית. במשפחה כ-87 סוגים ולמעלה מ-1500 מינים. המשפחה מיוצגת בישראל על ידי 5 מינים: ארבעה מהסוג ערבז ואחד מהסוג חוורית (כלורה). סוגים בולטים הם גנציאנה (gentiana) וגנציאנלה (gentianella), הנפוצים בכל האזורים האלפיניים בעולם. בתוך הסוגים הנ"ל ישנם מינים המתאפיינים בפריחה כחולה עמוקה שופעת שנקרא גנציאן. בישראל לא נתגלו מינים של גנציאנה אך בארצות השכנות לה טורקיה וסוריה נתגלו מספר מינים על פסגות ההרים הגבוהים (כמו Gentiana olivieri בסוריה ו-Gentiana verna בהרי טורקיה והקווקז).
ערבזיים בבסיסי נתונים ביולוגיים:
ערבזיים באתר ITIS
ערבזיים באתר NCBI
ערבזיים באתר Freebase
ערבזיים באתר האנציקלופדיה של החיים (Encyclopedia of Life)
ערבזיים באתר Tropicos
ערבזיים באתר GBIF
רוזלין היגינס (באנגלית: Rosalyn Higgins, Baroness Higgins; נולדה ב-2 ביוני 1937) - נשיאת בית הדין הבינלאומי לצדק בהאג בשנים 2006 - 2009.
היגינס נולדה בשנת 1937 למשפחה יהודית בלונדון, אנגליה, בשם רוזלין כהן. בשנת 1961 נישאה ללורד טרנס היגינס. היגינס למדה לתואר ראשון ושני במשפטים באוניברסיטת קיימברידג', והשלימה דוקטורט באוניברסיטת ייל. בשנת 1995 מונתה היגינס לכהונה כשופטת בבית הדין הבינלאומי לצדק בהאג, בהיותה האישה הראשונה המתמנה לתפקיד זה, ונבחרה לכהונה שנייה בשנת 2000. היגינס כתבה מספר חיבורים רבי השפעה בתחום המשפט הבינלאומי, ובשנת 2006 מונתה לתפקיד נשיאת בית הדין הבינלאומי לצדק, וכיהנה בתפקיד זה עד תחילת 2009. עמיתה של היגינס לכס השיפוט הוא השופט האמריקאי ניצול השואה, תומאס בורגנטל, אף הוא יהודי. מאז 2009 משמשת יועצת בנושא משפט בינלאומי לממשלת בריטניה, בעיקר בנושא עיראק.
המפלגה הדרום אפריקאית (באנגלית: South African Party ובאפריקאנס: Suid-Afrikaanse Party) הייתה מפלגה פוליטית במושבת הכף בין השנים 1890 ו-1910. החל משנת 1908 ועד לשנת 1910, החזיקה המפלגה בשלטון על המושבה.
לאורך רוב שנות ה-80 וה-90 של המאה ה-19 שלטו במושבת הכף ראשי ממשלה פרו בריטים אשר דגלו בהעמקת האימפריאליזם הבריטי בדרום אפריקה, כאשר הם מתבססים בעיקר על קהל בוחרים ממוצא אנגלי. כזה היה ססיל רודז, אשר החל לשמש כראש ממשלת מושבת הכף החל משנת 1890. לאחר נפילת ממשלתו בשנת 1896 נחבר גורדון ספריג לכהן תחתיו, אשר החזיק כמוהו בעמדות פרו בריטיות מובהקות. מקורה של המפלגה הדרום אפריקאית הוא מעלייתם של כוחות פוליטיים ליברליים שונים בשלהי המאה ה-19 בקרב האוכלוסייה האפריקאנרית במושבת הכף. באותן השנים הקים חבר הפרלמנט האפריקאנרי יאקובוס וילהלם זאואר את "ההתאגדות הפוליטית של דרום אפריקה", אשר תהפוך תוך זמן קצר למפלגה הדרום אפריקאית. מטרתו של זאואר הייתה לאחד את שורות האופוזיציה לשלטונם של רודז וספריג, באמצעות הקמת מפלגה פוליטית אנטי אימפריאליסטית. בנוסף ליחסה המסויג לבריטניה, תמכה המפלגה בסחר חופשי, החלת חוק חינוך חובה, ובגישה מתונה יחסית כלפי שחורים. לצד מאבקה של המפלגה הדרום אפריקאית באימפריאליסטים הפרו בריטים, היא ניהלה גם מאבקים מרים עם מפלגת האפריקאנר בונד על אהדת קהל הבוחרים האפריקאנרי במושבה. בעוד האפריקאנר בונד הציעו יחס קיצוני ולאומני כלפי בריטניה והאוכלוסייה השחורה, המפלגה הדרום אפריקאית הדגישה מצע מתון יותר.
בשנת 1898, נחלה המפלגה הדרום אפריקאית הצלחה לאחר שגורדון ספריג הובס בבחירות ובמקומו נבחר לראשות הממשלה וויליאם שרינר, מועמד המפלגה. במהלך שתי שנותיו כראש ממשלה, בשבתם באופוזיציה, ארגנו רודז וספריג את אנשיהם תחת המפלגה הפרוגרסיבית הפרו אימפריאליסטית. מהלך זה אשר היווה במידה רבה תגובה להקמתה של המפלגה הדרום אפריקאית צלח לבסוף, ובשנת 1900 הם חזרו לשלטון. הפרוגרסיבים החזיקו בשלטון על המושבה עד לשנת 1908, אז נערכו הבחירות האחרונות בתולדות מושבת הכף, ובהן זכה ג'ון מרימאן, מועמד המפלגה הדרום אפריקאית. כך שבה המפלגה לשלטון לאחר שמונה שנים באופוזיציה. ממשלתו של מרימאן, נשענה בין השאר על תמיכתם של אנשי מפלגת האפריקאנר בונד. מרימאן כיהן כראש ממשלה במשך שנתיים, עד להקמתו של איחוד דרום אפריקה. תחת ממשלתו זכו האפריקאנרים תושבי המושבה לייצוג בולט בשלטון והממשלה קידמה יוזמות ליברליות שונות.
בשנותיה האחרונות של המושבה, כאשר כבר סברו כולם שהמושבות הבריטיות בדרום אפריקה לקראת איחוד קרב, החלו אנשי המפלגה לחפש אחר שותפים להקמתה של מפלגה אשר תשמר את כוחם הפוליטי במדינה הדרום אפריקאית המאוחדת. מפלגה כזאת הוקמה לבסוף מיד עם הקמת האיחוד בשנת 1910, תחת אותו השם - המפלגה הדרום אפריקאית. המפלגה היוותה איחוד של המפלגה הדרום אפריקאית ומפלגת אפריקאנר בונד, אשר באותן שנים מאוחרות אלו היו שותפות פוליטיות כנגד הפרוגריסיבים. מעבר לשתי מפלגות אלו ממושבת הכף עצמה, את המפלגה הדרום אפריקאית החדשה הרכיבו גם מפלגת העם ממושבת טרנסוואל, ומפלגת האורנג' ממושבת נהר האורנג'. למרות שהמפלגה הדרום אפריקאית ממושבת הכף היא זו שתבעה את שמה של המפלגה החדשה, לואי בותה, מנהיג מפלגת העם מהטרנסוואל הוא זה שנבחר להנהגת המפלגה החדשה.
המפלגה הדרום אפריקאית (איחוד דרום אפריקה)
אפריקאנר בונד
המפלגה הפרוגרסיבית
סגן ג'וזף פטריק "ג'ו" קנדי, הבן (באנגלית: Joseph Patrick "Joe" Kennedy, Jr.; 25 ביולי 1915 - 12 באוגוסט 1944) היה טייס בצי ארצות הברית, אשר נהרג במלחמת העולם השנייה.
קנדי היה בנם הבכור של ג'וזף קנדי ואשתו רוז קנדי, ואחיו של נשיא ארצות הברית לעתיד ג'ון פיצג'רלד קנדי. מראשית חייו יועד על ידי אביו לכבוש את נשיאות ארצות הברית. מותו בטרם עת הביא להעברת נטל הציפיות ממנו אל אחיו.
קנדי נולד בברוקליין שבמסצ'וסטס. הוא למד בקולג' הרווארד (חלק מאוניברסיטת הרווארד). לאחר סיום לימודיו שם למד שנה בבית הספר לכלכלה של לונדון בהדרכתו של הרולד לאסקי, ואז נרשם לבית הספר למשפטים של אוניברסיטת הרווארד.
אביו וסבו ייעדו אותו מאז שנולד להיות הנשיא הקתולי הראשון ממוצא אירי של ארצות הברית. הוא היה ציר בוועידת המפלגה הדמוקרטית ב-1940, והתכוון להתמודד בבחירות לקונגרס ב-1946 על מושב בבית הנבחרים של ארצות הברית מטעם מסצ'וסטס.
לאחר פרוץ מלחמת העולם השנייה הפסיק קנדי את לימודיו בהרווארד, התגייס לצי ועבר אימוני טיס. במאי 1942 הוסמך לטייס ובספטמבר 1943 יצא לבריטניה. הוא הטיס מטוסי P-24 ליברייטור במשימות סיור נגד צוללות גרמניות, השלים סדרה של 25 משימות וככזה היה זכאי לשוב לארצות הברית. במקום זאת התנדב להשתתף במבצע אפרודיטה.
 ערך מורחב – מבצע אפרודיטה
מבצע אפרודיטה היה ניסיון של חילות האוויר של צבא ארצות הברית להפעיל מפציצים לא מאוישים, שיופעלו מרחוק בשידור רדיו על ידי טייס במטוס מלווה וינווטו עד לריסוקם על מטרות גרמניות נבחרות. לצורך כך נעשה שימוש במפציצי B-17 ו-B-24 משומשים, שהועמסו בחומרי נפץ. מפציצים אלו לא היו מסוגלים להמריא בשליטה מרחוק. לכן הוחלט שזוג טייסים בכל מטוס ימריא, יביא את המטוס לרום של 600 מטר ויחמש את מטען חומר הנפץ שבו בטרם ינטוש את המטוס בצניחה.
ב-12 באוגוסט 1944 יצא קנדי למשימה במסגרת המבצע יחד עם טייס נוסף, סגן וילפורד וילי (Wilford John Willy) (וילי התעקש לצאת למשימה במקום טייס אחר ששובץ אליה). הם הטיסו מטוס B-24 שעליו הועמסו 9.6 טון של חומר נפץ מסוג טורפקס. המטוס המריא משדה התעופה פרספילד (Fersfield) במזרח אנגליה במטרה לרסקו על גבי אתר של תותח-על גרמני מדגם V-3 בצפון צרפת. מטוס לניווט מרחוק ושני מטוסים נוספים ליוו את המפציץ, כמו גם מטוס מדגם דה הבילנד מוסקיטו עם צוות אמריקאי, שנועד לצלם את המשימה.
קנדי ווילי נשארו במטוס בעת שנעשה הניסיון הראשון להטיס אותו בשליטה מרחוק ולאחר מכן חימשו את מטען חומר הנפץ שבו. אז שידר קנדי מילת צופן מוסכמת. שתי דקות לאחר מכן, בעת שהמטוס התקרב לחוף הים הצפוני והטייסים עדיין בתוכו, התפוצץ מטען חומר הנפץ שנשא. קנדי ווילי נהרגו מיד. שברי המטוס נחתו על כפר במחוז סאפוק וגרמו לנזק לרכוש ולדליקות, אך לא לנפגעים בנפש. גם מטוס הצילום נפגע בהתפוצצות ואחד מאנשי צוותו נפצע, אך המטוס נחת בשלום.
ועדת חקירה בלתי רשמית שדנה בתאונה סברה כי היא לא נגרמה על ידי טעות אנוש של מי מהטייסים. ייתכן שהגורם להתפוצצות בטרם עת היה פגם בתכנון של רשת החיווט של חומרי הנפץ. קצין אלקטרוניקה שחשד בכך העלה את חשדו בפני קנדי ביום שלפני המשימה.
קנדי עוטר לאחר מותו בעיטורי צלב הצי, צלב התעופה המצוינת ומדליית האוויר. גם סגן וילי עוטר בצלב הצי.
שמותיהם של קנדי ווילי נחרתו על גבי כותל ההנצחה לנעדרים שמקום קבורתם לא נודע בבית הקברות הצבאי האמריקאי בקיימברידג'.
בשנת 1946 קרא הצי האמריקאי משחתת על שמו של קנדי. אחיו רוברט קנדי שירת על סיפונה זמן קצר. המשחתת שירתה עד 1973 ומשמשת כיום כאוניית מוזיאון במסצ'וסטס.
משפחתו של קנדי הקימה קרן זיכרון על שמו, שבראשה עמד עד סוף חייו אחיו טד קנדי. במימון הקרן נבנה בין השאר אולם זיכרון לקנדי בקולג' בוסטון הקתולי במסצ'וסטס.
זירת החלקה על הקרח על שמו של קנדי נבנתה בשנת 1957 בעיירה היאניס בקייפ קוד שבמסצ'וסטס, בקרבת אחוזת משפחת קנדי שבכף.
ב-1969 פורסמה ביוגרפיה של קנדי מאת האנק סרלס (Hank Searls) בשם The Lost Prince: Young Joe, the Forgotten Kennedy.
ביוגרפיה של קנדי, באתר Find a Grave
עדות ראייה על התפוצצות המטוס שהטיס קנדי
פרטי עיטורים שהוענקו לקנדי
אתר הקרן על שם ג'וזף פ. קנדי
הגילדן ההולנדי היה ההילך החוקי של הולנד עד המעבר לאירו ב-2002. בתקן ISO 4217 סימנו הוא NLG. הולנד היא אחת מבין מספר מדינות ואזורים שהמטבע שלהן קרוי או היה קרוי "גילדן".
מקור השם "גילדן" הוא במילה מרכז הולנדית שמשמעותה "מוזהב", שמקורו במתכות ממנו יוצרו המטבעות הראשונים-זהב וכסף. הסמל המקובל למטבע הגילדן הוא ƒ. הסמל נובע ממטבע ישן שנקרא פלורין.
המטבעות ההולנדים הראשונים יוצרו מזהב ומכסף. ב-1581 הגילדן ההולנדי הכסוף הראשון הוטבע כמטבע של הרפובליקה ההולנדית. הגילדן הישן חולק ל-20 מטבעות קטנים שנקראו "סטיופרים" (בפ' רפה, F). כל סטיופר חולק לשמונה "דיוטים" ("דיוט" ביחיד), וכל דיוט חולק ל-2 "פנינג". בזמן הכיבוש הצרפתי בהולנד לא הונהג בה הגילדן ובמקומו הונהג הפרנק הצרפתי. בשנת 1814 אומץ הגילדן מחדש והפך למטבע הרשמי של הולנד.
ב-1817 החלה השיטה העשרונית להיכנס למחזור בהולנד ופחת שימושם של ה"דיוטים" וה"פנינגים" עד שב-1840 הופסק השימוש בהם לגמרי והם הוחלפו בסנט שהם מאית הגילדן. ב-1940 עקב הכיבוש הגרמני שונתה צורתו של הגילדן למרובעת והוא הוצמד למארק הגרמני בשער של גילדן וחצי למארק אחד. באוקטובר 1943, במהלך מלחמת העולם השנייה, חתמו הממשלות הגולות של הולנד ובלגיה על הסכם לקביעת שער החליפין בין הגילדן ופרנק בלגי וקבעו מנגנוני תמיכה במטבעות במקרה הצורך. כשבעלות הברית כבשו את הולנד חזרה הועמד הגילדן ביחס של דולר אחד ל-2.652 גילדן. ב-1949 הוחלף היחס לדולר אחד לכל 3.8 גילדן.
ב-2001 היה גילדן אחד שווה ערך ל-1.6 ש"ח לערך.
האירו החליף את הגילדן בשנת 2002. ניתן היה להחליף מטבעות של הגילדן לאירו עד 2007, ואת השטרות ניתן יהיה להחליף לאירו עד ינואר 2032.
כל המרת מטבע, שטר או סכום כסף מתבצעת ביחס אירו אחד לכל 2.20371 גילדן.
שטרות הגילדר על תקופותיו (באנגלית)
פפאף (PFAFF) היא אחת מיצרניות מכונות התפירה הגדולות והוותיקות ביותר. ג'ורג' מיכאל פפאף ייסד את החברה בשנת 1862 בעיר קייזרסלאוטרן שבגרמניה, שם נמצא בסיס החברה עד היום. חברת פפאף מעסיקה היום כ-260 עובדים במחלקות פיתוח, שיווק, ייצור וניהול ומוצרי החברה נמכרים ברחבי העולם.
החברה הוקמה על ידי ג'ורג' מיכאל פפאף (1823 - 1893) שהיה יצרן כלי נשיפה באותה תקופה. ב-1862 נמכרה מכונת התפירה הראשונה של פפאף ובערך 10 שנים לאחר מכן ויתר ג'ורג' מיכאל פפאף על ייצור כלי נשיפה ופיתח את החברה לחברה מובילה בייצור מכונות תפירה אשר מכרה כמה אלפי מכונות בשנה. ב-1885, במטרה להתפשט לשווקים חדשים, פתח פפאף משרד מכירות בלונדון. המפעל בקייזרסלאוטרן המשיך לגדול עד שבשנת 1891 העסיקה החברה כ-400 עובדים ומכרה סביב 25,000 מכונות בשנה.
לאחר מותו של גיאורג מיכאל פפאף בשנת 1893, השתלט בנו הבכור, ג'ורג' פפאף, על החברה. תחת הנהגתו החברה גדלה עוד יותר והמשיכה להרחיב את העבודה ואת שוקי היעד. עד מותו של ג'ורג' פפאף הבן ב-1917, החברה כבר ייצאה את מוצריה ל-64 מדינות. אחותו של ג'ורג' הבן השתלטה על החברה לאחר מותו והנהיגה מדיניות רווחה לעובדי החברה שכללה אפילו שיכון מגורים לעובדיה. בשנת 1926, קיבל את המושכות קרל פפאף, קרוב משפחה נוסף. החברה גדלה והעסיקה עד ל-2,600 אנשים. המפעל ייצר 300 מכונות ביום, וב-1936 יוצרה מכונת התפירה מספר 3,000,000 של פפאף.
1960 - חברת פפאף החלה להיסחר בבורסת המניות של פרנקפורט תחת השם GM Pfaff AG.
1960 - פיתוח המכונה הראשונה עם קוצץ חוט.
1960 - ההשקה הראשונה של מכונה ללא שמן לעבודת יבשות במהירות גבוהה.
1967 - השקה של מכונת הזיג-זג הראשונה עם עד 6,000 תפרים לדקה.
1968 - הצגה ראשונית של מכונה המחברת כיסים לג'ינס בצורה אוטומטית.
1973 - השקת המכונה הראשונה בעולם המאפשרת תכנות של קווי המתאר.
משנות ה-80 החברה נקלעה לקשיים בעקבות משבר הלבשה עולמי. בשנת 1997 מכר מחזיק המניות העיקרי של החברה את חלקו לחברת זינגר (Singer) המתחרה וכך נוצרה הקבוצה זינגר/פפאף
Singer/Pfaff-Group.
בין השנים 1999 ו-2001 חברת פפאף התפרקה לשתי חברות, חברה המייצרת ומשווקת מכונות תפירה ביתיות אשר משתמשת בשם המותג PFAFF, וחברה המייצרת ומשווקת מכונות תעשייה הנקראת PFAFF Industrial.
באותו הזמן הצטרפה לקבוצה זינגר/פפאף חברת ענק נוספת שוודית הנקראת הוסקוורנה (Husqvarna Viking). ביחד שלוש החברות נקראות VSM.
אתר PFAFF למכונות ביתיות
אתר PFAFF Industrial למכונות תעשייה
"פְּרַאבְדַּה" (ברוסית: Правда, "אמת" או "האמת") הוא עיתון מפורסם בברית המועצות, שהיה שופרה הרשמי של המפלגה הקומוניסטית במהלך שלטונה החל מ-1918 ועד 1991.
העיתון עדיין יוצא לאור ברוסיה כיום, אך עיקר חשיבותו הייתה כביטאונה של המפלגה הבולשביקית בתקופת המהפכה, כמו גם בהבעת עמדתו של המשטר הסובייטי בתקופת המלחמה הקרה.
עיתון בשם פראבדה נוסד בשנת 1903 על ידי מהנדס רכבות בשם קוז'בניקוב. בהמשך השליטה על העיתון עברה למפלגת הספילקה האוקראינית שהייתה חלק ממפלגת הפועלים הסוציאל-דמוקרטית הרוסית, כמפלגה אוטונומית מקומית שצדדה במנשביקים. בתקופה זאת הפראבדה היה עיתון קטן וחסר חשיבות וצבר חובות כספיים. באוקטובר 1908 הוזמן לאון טרוצקי לשמש עורך העיתון כדי להחיותו. לקראת סוף שנת 1908 משכה מפלגת הספילקה את ידיה מהפראבדה והשאירה אותו בידי טרוצקי. מחוסר באמצעים, הפראבדה יצא באופן לא סדיר. הוא הודפס בווינה והוברח לתוך רוסיה. כדי לממן את הוצאת העיתון מכר טרוצקי את ספריו, השקיע בו את דמי הסופר שקיבל מכתיבה בעיתונים אחרים ומשכן את תכשיטיה של אשתו. בשנה הראשונה יצאו רק חמישה גליונות של העיתון. בהמשך היו תקופות שהעיתון יצא באופן סדיר מדי שבועיים, למשל הודות להלוואה מהמפלגה הסוציאל-דמוקרטית הגרמנית, אך לאחר מכן היה שב ויוצא באופן לא סדיר. בכל שנת 1909 ניסה טרוצקי להשיג תמיכה לעיתונו מידי מפלגת הפועלים הסוציאל-דמוקרטית הרוסית שנשלטה על ידי הבולשביקים, אולם לאור סירובו למנות עורך מטעם המפלגה לעיתון, סירב לנין לאפשר תמיכה בעיתון. אולם למרות מצבו הכספי הקשה של העיתון, הוא הצליח לעורר הדים ברוסיה ודו"ח של האוכרנה ציין את תפוצתו הרחבה. בתקופה זאת כיהן מטביי סקובלב כמזכיר העיתון ובצוות העיתון היו גם ויקטור קופפ ואדולף יופה.
ב-16 בדצמבר 1910 החל לצאת באופן חוקי בסנקט פטרבורג שבועון של הבולשביקים בשם זבזדה. בינואר 1911 החל הזבזדה לצאת פעמיים בשבוע וממרץ שלוש פעמים בשבוע. בסך הכל יצאו 63 גליונות של הזבזדה, אשר 30 מהם הוחרמו על ידי השלטונות ושמונה מהם זכו לקנסות. הוצאת הזבזדה מומנה בתרומות של פועלים וכסף רב שנאסף עבורו שימש את הוצאת הפראבדה.
בפברואר 1912 החליט לנין להוציא עיתון יומי שיהיה חוקי להפצה ברוסיה. למורת רוחו של טרוצקי הוא נתן לעיתון את השם "פראבדה" - האמת, ולא שעה לדרישותיו של טרוצקי לבחור לו שם אחר. הגיליון הראשון של העיתון יצא ב-22 באפריל 1912 בסנקט פטרבורג. סטלין היה עורך העיתון ומזכיר המערכת היה ויאצ'סלב מולוטוב. העיתון נסגר על ידי השלטונות ביולי 1913 אולם המשיך לצאת תחת שמות אחרים עד יולי 1914. הבולשביקים המשיכו את הפצת העיתון במחתרת והממשלה הצארית ניסתה למנוע את הפצת העיתון, אך עם 40,000 עותקים ורשת מפיצים מסורים הדבר היה קשה. עם זאת, העיתון לא הצדיק עצמו כלכלית ונתמך על ידי תרומות הפועלים.
העיתון פרסם מכתבים מפועלים פשוטים וליבה את זעמם במאמרי מערכת משתלהבים. היו אלו זמנים של אי שקט חברתי, כאשר 400,000 פועלים שבתו לרגל אחד במאי, והפראבדה זכה לתפוצה רבה. העיתון של אותה תקופה תואר בביוגרפיה בולשביקית של לנין כ-"אותו עיתון בולשביקים נהדר שגידל מאות אלפי לוחמי קו ראשון אמיצים למען המהפכה, מעמד הפועלים והאינטרסים של העם".
עד סגירתו ב-1914 לנין כתב 280 מאמרים לעיתון, אולם זעם על העורכים אשר מנעו פרסום מאמרים כנגד הליקווידטורים, שהיו אחת הקבוצות במפלגת הפועלים הסוציאל-דמוקרטית הרוסית, ואף הסירו ממאמריו את התקפותיו על הליקווידטורים.
מהפכת פברואר 1917 אפשרה את פתיחתו המחודשת של העיתון, וב-13 במרץ 1917 נתמנה סטלין למערכת של הפראבדה ותוך יומיים הצליח להגיע לעמדת השפעה מכרעת, יחד עם לב קמנייב ומטביי מוראנוב. בתחילה נקט העיתון בקו אוהד כלפי הממשלה הזמנית, אך קוראיו לא היו מרוצים וכך גם לנין עצמו. מערכת העיתון בתקופה זו אף סירבה לפרסם שלושה ממאמריו של לנין. החל מאפריל 1917 עקב פראבדה באדיקות אחרי הקו של לנין, והחל מגנה בחריפות את אלכסנדר קרנסקי וממשלתו כאנטי-מהפכנית. בתקופה זו נמכרו כ-100,000 עותקים של העיתון מדי יום, ובזכות תפוצתו הגדולה מילא פראבדה תפקיד חשוב במהפכת אוקטובר. ביולי 1917 נסגר העיתון בטענה שהבולשביקים מתכננים הפיכה, אולם המשיך לצאת לאור תחת שם אחר.
משרדי העיתון עברו למוסקבה ב-3 במרץ 1918, והעיתון הפך לפרסום (ה"אורגן") הרשמי של המפלגה הקומוניסטית. הוא היה לצינור דרכו פורסמה המדיניות הרשמית של המשטר והשינויים בה עד 1991.
עיתונים אחרים היו שופרותיהם של גופים אחרים בברית המועצות: "איזבֶסטיה", שכיסה את תחום היחסים הבינלאומיים, שוייך לסובייט העליון, "סובייטסקיה רוסייה" היה בטאון הוועד המרכזי של המפלגה הקומוניסטית, ה"טרוּד" - היה בטאונם של ארגוני העובדים, "קומסומולסקאיה פראבדה" - של הקומסומול ו"פיונירסקאייה פראבדה" - של ארגון הפיונירים. לאחר שלנין לקה בשבץ סטלין מונה כנציג המפלגה שהיה אחראי על הטיפול בו. סטלין דאג להדפסת עותק מיוחד של פראבדה שניתן ללנין והוצאו ממנו ידיעות מדאיגות, כדי לא להדאיג את החבר לנין.
לאחר מותו של לנין ב-1924 הפך פראבדה לבסיס הכוח של ניקולאי בוכרין, אשר שימש כעורך העיתון והשכיל לפתח את המוניטין שלו כתאורטיקן פוליטי מעמדה זו. החל משנת 1933 קוקריניקסי היו הציירים הרשמיים של העיתון בתחום הקריקטורה. בשנת 1949 בעיתון פורסמו מאמרי המערכת שהובילו את המאבק נגד קוסמופוליטיות.
באופן דומה, מותו של סטלין ב-1953 איפשר לניקיטה חרושצ'וב להעביר את עמדת העורך לתומכיו ולהשיג יתרון תקשורתי על פני גאורגי מלנקוב, ששלט באיזבסטיה.
ב-22 באוגוסט 1991 הוציא בוריס ילצין, נשיא רוסיה, צו המפרק את המפלגה הקומוניסטית ומחרים את כל רכושה, כולל העיתון פראבדה. צוות העיתונאים לא התנגד ורשם עיתון בשם זהה כמה שבועות לאחר מכן.
מספר חודשים מאוחר יותר, העורך גנאדי סלזניוב (לימים חבר דומה) מכר את פראבדה למשפחת יאניקוס, משפחת משקיעים מיוון, שקיבלה גם את סמלו הרשום של העיתון - מדליות מסדר לנין.
באותו זמן התחולל משבר נרחב בעיתון. כ-90% מהעיתונאים הוותיקים התפטרו והקימו גרסה משלהם לפראבדה, שנסגרה מאוחר יותר בלחץ השלטונות. קבוצה זו הקימה בינואר 1999 את "פראבדה אונליין", העיתון המקוון הראשון בשפה הרוסית (יש גם גרסאות באנגלית ופורטוגזית).
עיתון הפראבדה ה"חדש" והאתר אינם מקושרים בשום אופן, למרות שהעיתונאים עדיין מקיימים קשרים בלתי פורמליים ביניהם. העיתון המודפס מחזיק בהשקפה שמאלנית, בעוד זה המקוון לאומני הרבה יותר.
נכון לשנת 2010 העיתון יוצא לאור 3 פעמים בשבוע בכ-100 אלף העתקים ומהווה עיתון של המפלגה הקומוניסטית של רוסיה.
לעתים משתמשים במונח "פראבדה" כמטבע לשון, שמשמעותו היא "עיתון המשמש שופר של השלטון".
אודות Pravda.ru (באנגלית)
פראבדה, בלקסיקון "העין השביעית" לתקשורת ועיתונות
דגלי ארצות הברית:
 ערך מורחב – דגל ארצות הברית
קודם לשנת 1912 לא נקבע סדר מסוים לכוכבים. בשנת 1934 נקבע גוון הדגל.
 ערך מורחב – דגלי מדינות ארצות הברית
דגלים אלה אינם רשמיים, ובאופן רשמי נעשה שימוש בדגל ארצות הברית בשטחים אלה, אולם דה פאקטו נעשה שימוש בדגלים הלא רשמיים.
 ערך מורחב – דגל קונפדרציית המדינות של אמריקה
גלריית דגלי ארצות הברית, באתר דגלי העולם (באנגלית)
התזמורת הפילהרמונית של מונטה קרלו (בצרפתית: Orchestre Philharmonique de Monte-Carlo) היא התזמורת הראשית בנסיכות מונקו, ונחשבת לאחד מנכסי התרבות של הנסיכות הזעירה. התזמורת נוסדה בשנת 1856.
ראשיתה של התזמורת בקונצרטים שנועדו לבדר את רוחם של המבקרים ב"בית השעשועים" של מונקו, שהפך מאוחר יותר לקזינו מונטה קרלו המפורסם. גרעין המוזיקאים המקורי והקטן חוזק עם השנים בנגנים אחרים שהגיעו מפריז. ב-1953 קיבלה התזמורת את השם "התזמורת הלאומית של האופרה של מונטה-קרלו", בצו הנסיך רנייה השלישי. שמה הנוכחי ניתן לה ב-1980, גם זאת על פי צו נסיכותי.
בימינו מנוגנים רוב הקונצרטים באולם רנייה השלישי, אבל גם ב"אולם הנסיכים" בפורום גרימלדי. התזמורת מנגנת גם בקונצרטי "מאטינה" (כלומר, בשעות היום) בהרכב מצומצם, באולם גרנייה של האופרה של מונטה קרלו.
מאז 1959 מארח הנסיך מדי קיץ את התזמורת בארמונו לקונצרט גאלה.
מארק ינובסקי (2000 - )
ג'יימס דהפריסט (1994 - 1998)
ג'אנלואיג'י ג'למטי (1990 - 1992)
לורנס פוסטר (1980 - 1990)
לוברו פון מאטאצ'יק (1972 - 1979)
איגור מרקביץ' (1967 - 1972)
לואי פרמו (1956 - 1965)
לא היה מנהל מוזיקלי (1947 - 1956)
אנרי טומאזי (1946 - 1947)
לא היה מנהל מוזיקלי (1933 - 1947)
פול פאריי (1928 - 1933)
ביצ'קראפט (Beechcraft) היא יצרנית מטוסים אמריקנית. כיום היא יחידה עסקית של הוקר ביצ'קראפט.
ביץ' איירקראפט קורפוריישן (The Beech Aircraft Corporation) נוסדה בויצ'יטה שבקנזס ב-1932 על ידי וולטר ה. ביץ' ורעייתו אוליב אן מלור ביץ'. החברה החלה את פעולתה במפעל מושבת של ססנה. ביחד עם המתכנן טד וולס, הם פיתחו את המטוס הראשון של החברה, הסטאגרווינג, שהוטס לראשונה בנובמבר 1932. 785 מטוסי סטאגרווינג יוצרו בסך הכל, מתוכם מעל ל-400 הופעלו על ידי הכוחות המזוינים של ארצות הברית והכוחות המזוינים של בריטניה במהלך מלחמת העולם השנייה.
לאחר המלחמה, הוחלף הסטאגרווינג בבוננזה המהפכני בעל זנב הוי שהפך לסימן ההיכר שלו. מטוסים חשובים אחרים שפותחו על ידי החברה הם סדרת מטוסי הקינג אייר הנמצאים בייצור החל מ-1964 ומונעים על ידי שני מנועי טורבו-פרופ, והברון, הגרסה הדו-מנועית של הבוננזה.
ב-1950, מונתה אוליב אן ביץ' לנשיאה ומנכ"לית החברה, בעקבות מותו הפתאומי של בעלה מהתקף לב ב-29 בנובמבר אותה שנה. היא המשיכה לכהן כמנכ"לית החברה עד שביץ' נרכשה על ידי ריית'און קומפני ב-8 בפברואר 1980.
ב-1994, איחדה ריית'און את ביצ'קראפט עם קו המוצר של הוקר אותו רכשה שנה קודם לכן מבריטיש איירוספייס, ליצירת ריית'און איירקראפט קומפני. ב-2002, הוחייה שם המותג ביצ'קראפט ככינוי למטוסים שיוצרו בויצ'יטה. ב-2007, מכרה ריית'און את ריית'און איירקראפט לחברת האחזקות הוקר ביצ'קראפט שייסדו אונקס קורפוריישן וגולדמן סאקס.
מטוסי תובלה
סטאגרווינג
ביץ' דגם 18
מוסקטיר
סיירה
בוננזה
בוננזה דו-מנועי
ברון
דיוק
קווין אייר
דוכס
סקיפר
קינג אייר וסופר קינג אייר
טרוול אייר
ביץ' דגם 99
ביצ'ג'ט 400
ביצ'קראפט 1900
סטארשיפ
פרימיר 1
ביצ'קראפט C-12 הורון
מטוסי קרב
XA-38 גריזלי
מטוסי אימון
T-6 טקסאן II
T-34 מנטור
כלי טיס בלתי מאוישים
AQM-37 ג'יהוק
MQM-61A קרדינל
ביצ'קראפט, באתר הוקר ביצ'קראפט
Therion היא להקת מטאל סימפוני משוודיה. הלהקה נחשבת לאחת הלהקות החשובות והבולטות בז'אנר זה. השם Therion בא מיוונית עתיקה (θηρίον) ופירושו "חיה". למרות שבמקור המילה מתייחסת לחייה מספר חזון יוחנן הנוצרית, השם נבחר כמחווה לאלבום To Mega Therion של Celtic Frost.
ת'ריון התחילה כלהקת דת' מטאל, אך מאוחר יותר החלה לשלב אלמנטים תזמורתיים במוזיקת המטאל שלה, הבולטים שבהם הם שימוש במקהלות ומוזיקה קלאסית שנוגנה על ידי נגנים קלאסיים שהצטרפו ללהקה. השימוש במוזיקה הקלאסית הפך לחלק מרכזי מהקומפוזיציה ולא רק תוספת למטאל. ת'ריון הייתה להקת המטאל הראשונה שהופיעה ביחד עם תזמורת שלמה בהופעה חיה. להקה זו קידמה, דחפה, הפיצה והפכה לפופולרי את סוגת המטאל הסימפוני.
נושאי השירים של ת'ריון שאובים ממיתולוגיות שונות, אמונה בכישוף ובפאגאניזם וממסורות עתיקות. את רוב השירים כותב תומאס קרלסון, מייסד וראש מסדר דרגון רוג (מסדר פאגאני העוסק בפולחני כישוף) בו יוהנסון חבר.
הרכב הלהקה השתנה באופן ניכר במהלך השנים, ובנוסף לחברים הקבועים השתתפו בהקלטות ובהופעות הרבה מוזיקאים אורחים.
כריסטופר יוהנסון (Christofer Johnsson) - גיטרה, קלידים (1987-היום), שירה (1987–2006)
Nalle "Grizzly" Påhlsson - גיטרה בס (2008-היום)
כריסטיאן וידאל (Christian Vidal) - גיטרה (2010-היום)
יוהאן קולברג (Johan Koleberg) - תופים (2008-היום)
תומאס ויקסטרום (Thomas Vikström) - סולן (2007-היום)
לורי לואיס (Lori Lewis) - שירה נשית, סופרן (2011-היום)
קרן חבצלת ארגון שהוקם על ידי הקיבוץ הארצי השומר הצעיר בשנת 1967 ומטרתו לתמוך כספית במוסדות החינוך והתרבות של הקיבוץ הארצי השומר הצעיר. בין המוסדות הנתמכים: תנועת הנוער השומר הצעיר בישראל, תנועת הנוער השומר הצעיר העולמית, סמינר גבעת חביבה, מועדון צוותא, קשת איילון, מקהלת הקיבוץ הארצי וארגונים נוספים.
בנוסף לתמיכה במוסדות החינוך והתרבות קרן חבצלת מחלקת מלגות לסטודנטים וכן לאומנים אנשי הקיבוץ הארצי.
לאחר איחוד התנועות הקיבוציות וסיום פעילותו של הקיבוץ הארצי מהווה קרן חבצלת את המסגרת הארגונית והרעיונית שמאגדת את קיבוצי הקיבוץ הארצי-השומר הצעיר.
הקרן מקבלת ממשרד התרבות והספורט תמיכה שנתית של כ-390,000 ש"ח.
האתר הרשמי, קרן חבצלת
אתר הפייסבוק, קרן חבצלת
ערוץ הווידאו, קרן חבצלת
מקסים אלכסייביץ' פורקאייב (ברוסית: Максим Алексеевич Пуркаев‏; 14 באוגוסט 1894 - 1 בינואר 1953) היה מפקד בכיר בצבא האדום אשר פיקד על כוחות במלחמת העולם השנייה.
פורקאייב נולד ב-14 באוגוסט 1894 במורדוביה שהשתייכה אז לאימפריה הרוסית. בשנת 1915 התגייס לצבא האימפריה הרוסית, במהלך מלחמת העולם הראשונה. הוא עבר קורס קצינים מזורז ושירת כקצין זוטר ביחידה עורפית, אשר לא השתתפה בלחימה. בשנת 1918 התנדב לצבא האדום ולחם בשורותיו במלחמת האזרחים ברוסיה. במהלך המלחמה פיקד על פלוגה ולאחר מכן על גדוד, וב-1923 השלים קורס קצינים ומונה למפקד רגימנט. באוקטובר 1928 מונה לראש מטה הדיוויזיה ה-48, ובדצמבר 1933 מונה לסגן מפקד המחוז הצבאי מוסקבה. ב-17 בינואר 1936 הועלה לדרגת פודפולקובניק, וביולי של אותה שנה מונה למפקד הדיוויזיה הממונעת ה-1. ב-3 באפריל 1938 מונה לראש מטה המחוז הצבאי בלארוס. ב-15 ביולי של אותה שנה הועלה לדרגת פולקובניק, ב-9 בפברואר 1939 הועלה לדרגת גנרל מאיור, ב-2 בספטמבר של אותה שנה מונה לראש המטה של החזית הבלארוסית, וב-11 באוקטובר של אותה שנה הוחזר לתפקיד ראש מטה המחוז הצבאי. בנובמבר 1939 נשלח כנספח צבאי לברלין, וב-4 ביוני 1940 הועלה לדרגת לייטננט גנרל. ב-27 ביולי 1940 הוחזר לרוסיה ומונה לראש המטה הכללי של המחוז הצבאי המיוחד קייב.
 ערך מורחב – מלחמת העולם השנייה
עם פתיחת מבצע ברברוסה, מונה פורקאייב לראש מטה החזית הצפון-מערבית, והחזיק בתפקיד עד 28 ביולי 1941. ב-2 בנובמבר של אותה שנה מונה למפקד הארמייה ה-60. פורקאייב פיקד עליה במהלך הקרב על מוסקבה כחלק מאזור ההגנה מוסקבה, וב-25 בדצמבר שונה שמה לארמיית ההלם השלישית. ב-26 באוגוסט 1942 מונה למפקד חזית קלינין, ופיקד עליה במהלך מבצע מארס, וב-18 בנובמבר של אותה שנה הועלה לדרגת גנרל-פולקובניק. ב-25 באפריל 1943 מונה למפקד חזית המזרח הרחוק, בנובמבר של אותה שנה קיבל את עיטור לנין, ב-26 באוקטובר 1944 הועלה לדרגת גנרל של ארמייה, וב-5 באוגוסט 1945 מונה למפקד חזית המזרח הרחוק השנייה. החזית שלו הוצבה במזרח הרחוק הרוסי מול מנצ'וקוו כהכנה לקראת הפלישה הסובייטית לתחומי האימפריה היפנית. ב-8 באוגוסט הכריזה ברית המועצות מלחמה על יפן, וב-9 באוגוסט החזית החלה לנוע אל מנצ'וקוו במסגרת מבצע סערת אוגוסט. החזית הנחילה תבוסה ניצחת לכוחות היפניים, וכבשה אזורים רבים ובין היתר את חרבין וסחלין.
ב-10 בספטמבר 1945 מונה למפקד המחוז הצבאי המזרח הרחוק, והחזיק בתפקיד עד 17 בינואר 1947. ביוני של אותה שנה מונה לסגן מפקד פיקוד המזרח הרחוק, ובמקבילך החזיק גם בתפקיד ראש המטה של הפיקוד. הוא החזיק בשני התפקידים עד יולי 1952. לאחר מכן שימש כראש מחלקת ההשכלה במשרד הביטחון. הוא נפטר במוסקבה ב-1 בינואר 1953 בגיל 58.
מקסים פורקאייב באתר הגנרלים של מלחמת העולם השנייה (באנגלית)
מהומה רבה על לא דוור (באנגלית:Going Postal) הוא ספר קומי מאת טרי פראצ'ט, הספר יצא לאור בבריטניה ב-25 בספטמבר 2004. זהו הספר ה-33 בסדרת "עולם הדיסק".
עלילת הספר מתרחשת באנך-מורפורק. שלא כמו ברוב ספריו של פראצ'ט, "רוב מהומה על לא דוור" מחולק לפרקים. הפרקים נפתחים בתקציר של הנושא הפילוסופי, בדומה לרומנים מן התקופה הוויקטוריאנית ולסיפוריו של ז'ול ורן. לשמו האנגלי של הספר משמעות כפולה המתייחסת מחד לתוכנו ומאידך למונח "going postal" אשר משמעות ל"יצא מכליו".
הספר היה ברשימת המועמדים הסופית לפרס נבולה ולפרס לוקוס בקטגורית "רומן הפנטזיה הטוב ביותר" אולם לבקשת טרי פראצ'ט מועמדות הספר בוטלה כיוון שחש כי הדבר יפגום בהנאתו מהפסטיבל הבינלאומי למדע בדיוני. הייתה זו הפעם הראשונה שיצירה של פראצ'ט הייתה מועמדת לאחד הפרסים.
תומאס ג'יימס "טום" היקס (באנגלית: Thomas James "Tom" Hicks;‏ 11 בינואר 1876 - 28 בינואר 1952) היה אתלט אמריקאי, אלוף אולימפי בריצת מרתון (סנט לואיס 1904).
היקס נולד בברמינגהאם, שבאנגליה. הוא עבד בתעשיית הפליז בקיימברידג', מסצ'וסטס ובתור ליצן מקצועי.
בשנת 1900 סיים היקס במקום שישי במרתון בוסטון. שנה לאחר מכן, סיים במקום חמישי באותו מרתון, ובשנת 1904 סיים אותו במקום השני.
באולימפיאדת סנט לואיס (1904) זכה במדליית זהב בריצת מרתון (40 ק"מ) בתוצאה של 3:28:53 שעות, לפני אלבר קורה אתלט צרפתי שייצג את ארצות הברית (3:34:52 שעות), וארתור ניוטון, אף הוא מארצות הברית (3:47:33 שעות).
התנאים בריצת המרתון היו קשים. הריצה התנהלה בדרך עפר בין הגבעות ולוותה בעננים של אבק שהעלו הרכבים שליוו את הרצים. הטמפרטורה באותו היום הייתה חמה ועמדה על 32 מעלות צלזיוס ובנוסף הייתה רק תחנה לשתיית מים אחת במחצית הדרך. בריצה השתתפו טובי רצי המרתון מארצות הברית, בהם סמי מלור (אלוף מרתון בוסטון ב-1902), ג'ון לורדון (אלוף מרתון בוסטון ב-1903) ומייק ספרינג (אלוף מרתון בוסטון ב-1904); שלושתם לא הצליחו לסיים את הריצה. רק 14 רצים מתוך 32 הצליחו לסיים את הריצה. במהלך הריצה נראה היקס תשוש ולכן קיבל מעוזריו ברנדי, חלבון ביצה ושתי מנות של סטריכנין (1 מ"ג כל אחת) שסייעו לו לסיים את הריצה (חומרים ממריצים אלו היו מותרים באותה תקופה). מנה נוספת של סטריכנין יכלה להיות קטלנית עבורו. לאחר שחצה את קו הסיום הוא התמוטט. אז ראה שפרדריק לורז מארצות הברית כבר הספיק להצטלם כאלוף האולימפי בריצת המרתון עם אליס רוזוולט, בתו של נשיא ארצות הברית תאודור רוזוולט. אך מאוחר יותר התברר שלורז רימה בתחרות ועבר חלק מהריצה בנסיעה ברכב; להגנתו טען לורז שעשה זו כבדיחה עליה התנצל. מדליית הזהב הועברה להיקס.
בשנת 1905 פרש היקס במהלך ריצת מרתון בוסטון. בריצה ניצח פרדריק לורז (2:38:25 שעות).
באליפות איגוד האתלטים החובבים של ארצות הברית שנערכה ב-30 ביוני 1906 זכה היקס במקום הראשון בתוצאה של 3:02 שעות, 3 דקות לפני אלכסנדר טיבו.
ריצת מרתון: 2:39:04 שעות (1904)
תומאס היקס, באתר sports-reference (באנגלית)
סיסטרום (בלטינית: sistrum, ברבים: sistra) הוא כלי נגינה ממשפחת כלי ההקשה, הנקשר בעיקר לעיראק ומצרים הקדומות. הכלי בנוי מידית ומסגרת מתכת בצורת פרסה, עשויה נחושת או ארד, שרוחבה נע בין 30 ל-76 ס"מ. בשעה שמטלטלים את הכלי, טבעות או לולאות קטנות ממתכת דקה, שנמצאות על שלבי הרוחב הניידים שלו מפיקות צלילים שבין נקישה חרישית לצלצול רם. מקור השם הוא בפועל היווני "סיו" ( σείω), לטלטל, ו-"סייסטרון", (σεῖστρον), המטולטל. במצרית עתיקה נקרא הכלי "סֶחֶם" (sḫm) או "סֶשֶשֶת" (sššt). סחם הוא הסיסטרום הפשוט יותר, בצורת לולאה, ואילו סששט (מילה אונומטופאית) הוא הכלי המעוצב כ"נאוס" - מקדש.
הסיסטרום היה כלי מקודש במצרים העתיקה, שמקורו היה אולי בפולחן בסתת. הסיסטרום המצרי שימש במחולות וטקסים דתיים, בייחוד בפולחן האלה חתחור, בשל הדמיון בין צורת הפרסה של ידית הסיסטרום ומסגרתו לפנים ולקרניים של האלה-הפרה. טילטול הסיסטרום והשקשוק בו שימש גם להסיט את הצפות הנילוס ולגרש את האל סת. איזיס, בתפקידה כאם ובוראת תוארה כמחזיקה דלי, המסמל את עליית הנילוס על גדותיו, בידה האחת וסיסטרום בידה השנייה לסמל את תפקידה כאלת המחול, השמחה, והחגיגות.
סיסטרה (רבים של סיסטרום) נמצאים עדיין בשימוש בטקסי התפילה בכנסיות הקופטיות והאתיופיות. לצד הנצחתו באמנות המצרית במחול וביטויי שמחה, מוזכר הסיסטרום גם בספרות המצרית העתיקה.
המינואים העתיקים השתימשו גם הם בסיסטרום, ומספר רב של דוגמאות עשויות מן החומר המקומי נמצאו באי כרתים. חמישה מן הממצאים הללו מוצגים במוזיאון הארכאולוגי של אגיה ניקולאוס. סיסטרום מתואר גם על "כד הקוצר", מוצג אמנות קדומה שנמצא באתר אגיה טריאדה.
הסיסטרום הושב לחיים לתקופת מה במוזיקה התזמורתית המערבית של המאה ה-19, והוא בולט בעיקר במערכה הראשון של האופרה "הטרויאנים" (1856-1858) של המלחין הצרפתי הקטור ברליוז. כימינו, מכל מקום, מחליף אותו מקבילו המודרני, הטמבורין. האפקט שהסיסטרום נועד ליצור במוזיקה - כשמנענעים אותו בתנועות קצרות, חדות וקצובות - הוא לעורר תנועה ופעילות. הטילטול הרתמי של הסיסטרום, כמוהו כטמבורין, נקשר באירועים דתיים או אקסטאטיים, אם בטלטול ושקשוק כרעשן מקודש בפולחן האתור של מצרים העתיקה ואם בצלצלי הטמבורין הנוקבים באבנגליזם המודרני, בשירים וריקודים של בני הרומה, על הבמה בקונצרט רוק או לצורך העצמת הטוטי בתזמורת סימפונית גדולה.
חטיבת הפוטבול האמריקאי, AFC (ראשי תיבות של American Football Conference), היא אחת משתי החטיבות בליגת ה-NFL, ליגת הפוטבול הלאומית והמקצוענית של ארצות הברית.
חטיבת ה-AFC נוצרה בשנת 1970 לאחר איחוד של ליגת ה-American Football League עם ליגת ה-NFL. באותה שנה של האיחוד היו 13 קבוצות בחטיבה, 10 קבוצות שמקורן ב-AFL יחד עם קליבלנד בראונס, פיטסבורג סטילרס ובולטימור קולטס שמקורן ב-NFL יצרו את החטיבה מנגד חטיבת ה-National Football Conference הכילה 13 קבוצות כולן במקור מליגת ה-NFL.
בשנת 1995 הצטרפה לחטיבה ג'קסונוויל ג'אגוארס.
בשנת 1996 קליבלנד בראונס עברה לעיר בולטימור, שמה הוחלף לבולטימור רייבנס אך הזכאות להיסטוריה ולשם קליבלנד בראונס נותרה בידי הליגה ונשמרה לקראת הקמתה של קבוצה חדשה בעתיד בקליבלנד.
בשנת 1999 חודשה קליבלנד בראונס ונוספה לחטיבת ה-AFC.
בשנת 2002 הצטרפה יוסטון טקסאנס לחטיבה.
בשנת 2002 הוחלט לשנות את החלוקה לארבעה בתים, צפון, דרום מזרח ומערב, חלוקה זו נשארה עד היום.
שערי החופש (באנגלית: Heaven's Gate) הוא מערבון רחב היקף משנת 1980 המתאר בצורה בדיונית את קרב מחוז ג'ונסון, סכסוך אלים בין בעלי קרקעות ובין מהגרים מאירופה בויומינג ב-1892.
לבמאי, מייקל צ'ימינו, היה חזון רחב ושאפתני לגבי הסרט והוא פרש את הסרט הרחק מעבר לתקציב ולאורך המתוכננים. הבעיות הפיננסיות שגרר הסרט והתמוטטות האולפנים שהפיקו את הסרט, יונייטד ארטיסטס, הובילו למעבר בתעשיית הקולנוע האמריקאית מזרם של סרטים מונחי במאים לפיקוח והכוונה הדוקים יותר של האולפנים הגדולים. בעת הפצתו נכשל הסרט לחלוטין, הן מבחינה מסחרית והן מבחינת הביקורות הקשות שספג הבמאי. ברבות השנים השתנתה דעת חלק ממבקרי הקולנוע והיום יש אף הרואים בו סרט מופת. המושג הקולנועי גרסת הבמאי נולד בעקבות הפצה מאוחרת של גירסת הבמאי צ'ימינו לסרט הכושל  [  דרוש מקור  ] .
הסרט נפתח בסצנה ארוכה של טקס הסיום באוניברסיטת הרווארד ב-1870 בו נישא נאומו של דיקן האוניברסיטה (ג'וזף קוטן) על חשיבות חינוך ההמונים במדינה הצומחת. שניים מהבוגרים הם ג'ים אווריל (קריס קריסטופרסון) וביל ארווין (ג'ון הרט). לאחר מכן, עובר הסרט 20 שנים קדימה למחוז ג'ונסון במדינת ויומינג אשר נהנה מצמיחה מהירה באותן השנים. אווריל ממלא כעת תפקיד של שריף במחוז ונמצא במוקד מאבק מתמשך בין בעלי קרקעות מבוססים אשר מגדלים על אחוזותיהם הנרחבות בקר לבשר ובין מהגרים עניים שאך זה הגיעו מאירופה, מבקשים להתיישב באזור ומתפרנסים בינתיים מכל הבא ליד, כולל גניבות בקר. ניית'ן צ'מפיון (כריסטופר ווקן) המכיר את שריף אווריל, מועסק על ידי בעלי הקרקעות כשומר נחלותיהם הנרחבות והוא הורג את אחד מהמהגרים הנחשד בניסיון לגניבת ראש בקר. בפגישה של איגוד בעלי הקרקעות הם מחליטים על סילוק המהגרים בכוח. אחד מבעלי הקרקעות הוא בילי ארווין אשר מספר לשריף אווריל על התוכנית. אווריל הנרעש מחליף מילים קשות ואף מגיע לתגרת ידיים עם ראש בעלי הקרקעות, פרנק קנטון (סם ווטרסטון) אשר לו קשרים עם גורמים פוליטיים בעלי כוח.
אלה ווטסון (איזבל הופר) היא פרוצה המשמשת גם כ"מאדאם" ומקבלת גם ראשי בקר כתשלום בבית הבושת אותו היא מנהלת. אהבתה נתונה לשני גברים: לשריף אווריל ולשומר הנחלות צ'מפיון, אותו היא אף מלמדת קרוא וכתוב. בינתיים שוכר איגוד בעלי הקרקעות שכירי חרב מטקסס אשר יעודם הוא להרוג 100 "גנבים ואנרכיסטים" (כדברי פרנק קנטון) לפי רשימה סודית שהוכנה. קפטן מינרדי (טרי אוקווין) מצבא ארצות הברית מוסר את הרשימה לידיו של אווריל והוא מגלה ברשימה גם את שמה של אלה ווטסון. אווריל מכנס את המהגרים ומקריא באזניהם את רשימת החיסול. המתיישבים החדשים מוכים בהלם ואינם יודעים מה לעשות. אחד מהם מנסה להתנקש בראש עיר המחוז ופוצע אותו.
אחד מידידיו של אווריל המשמש ככרטיסן ברכבת מגלה את חבורת שכירי החרב של קנטון בעת מסעם לאזור ומנסה להזהיר את אווריל אך נרצח. חבורת גברים פורצת לבית הבושת ואונסת את אלה ווטסון. כולם להוציא אחד נורים ונהרגים במקום על ידי אווריל. צ'מפיון מגיע גם הוא למקום ולאחר שמתברר לו שאהובתו נמצאת ברשימת החיסול הוא מגיע למחנה שכירי החרב ויורה באנס שהצליח להמלט. בסירובו להשתתף בטבח המתוכנן הוא הופך לאויבו של קנטון.
בעימות המתפתח במחנה שכירי הרכב בין צ'מפיון וידידיו (ג'ופרי לואיס ומיקי רורק) ובין אנשי בעלי הקרקעות נהרגים צ'מפיון וחבריו ורבים משכירי החרב. המתיישבים שמבינים ששכירי החרב הגיעו לאזור מחליטים להשיב מלחמה ואווריל מארגן אותם להתקפה על שכירי החרב בה נהרגים רבים משני הצדדים כולל בעל הקרקעות ארווין. הצבא האמריקאי מגיע לאתר הקרב ומפריד בין הניצים. לאחר תום הקרב אורבים קנטון ואנשיו לאווריל, אלה ווטסון ולידידם (ג'ף ברידג'ס) ובקרב היריות נהרגים קנטון ווטסון והידיד. הסצנה מסתיימת כאשר רואים את אווריל אוחז בזרועותיו את גופת ווטסון ומבכה אותה.
סצנת הסיום מתרחשת בניופורט שברוד איילנד ב-1903. אווריל הוא בעליה של יאכטה המשייטת בים. הוא יורד אל הסיפון התחתון ביאכטה ומצית סיגריה לאשה נאה (חברתו בסצנת הפתיחה בהרווארד) השרועה על המיטה. הוא נראה כחסר כל רגש אליה ולאחר דקה של שתיקה יוצא שוב אל הסיפון וכך מסתיים הסרט.
כבר ב-1971 הגיש צ'ימינו את התסריט המקורי של "שערי החופש" שנקרא אז "The Johnson County War" לבכירים בחברת יונייטד ארטיסטס. האולפנים שמו את הפרויקט על המדף לאחר שלא הצליחו למשוך אליו שמות של כוכבים גדולים. לאחר הצלחתו הגדולה ב-1978 עם הסרט צייד הצבאים הצליח צ'ימינו לשכנע את ראשי האולפנים להחיות את הפרויקט בכיכובם של קריס קריסטופרסון וכריסטופר ווקן בתפקידים הראשיים. צילומי הסרט נערכו במונטנה והחלו באפריל 1979 עם תאריך מתוכנן של יציאה למסכים בדצמבר אותה שנה ועם תקציב של 11.6 מיליון דולר.
אי העמידה ביעדי התאריך והתקציב החלה כמעט מיד. צ'ימינו השתמש, בסופו של דבר, בכ-450 קילומטר של סרט צילום (220 שעות סרט). עלות יום צילומים הייתה כ-200 אלף דולר. למרות החריגות הקשות מהיעדים צ'ימינו לא נקנס, כמקובל, מאחר שהצליח להשיג חוזה משופר עם אולפני יונייטד ארטיסטס. צילומי הסרט הסתיימו במרץ 1980 (שלושה חודשים לאחר שאמור היה להיות מוקרן בבתי הקולנוע) ועלות הצילומים הייתה קרוב ל-30 מיליון דולר.
לאחר החריגות הגדולות בשלבי הצילום, נמשכו העיכובים גם בשלבי העריכה ולאחר זמן ארוך, הוצאות נוספות רבות ושינויים של הרגע האחרון הוציא צ'מינו את גירסתו הראשונית - סרט באורך של חמש שעות ו-25 דקות. ראשי יונייטד ארטיסטס אילצו את צ'ימינו לקצר את הסרט לאורך של שלוש שעות ו-19 דקות. לאחר הקרנה אחת בלבד, הקרנת הבכורה שנערכה בניו יורק בנובמבר 1980, משך צ'ימינו את הסרט לעריכה מחדש.
לאחר הקרנת הבכורה בניו יורק כתב וינסנט קנבי, מבקר הקולנוע של הניו יורק טיימס, שהסרט הוא "אסון בלתי כשיר" (an unqualified disaster) וכי הסרט דומה ל"טיול כפוי בן ארבע שעות בחדר האורחים של מישהו". קנבי אף הרחיק ואמר כי "כישלון הסרט הוא כה מוחלט עד כי ניתן לחשוד שצ'ימינו מכר את נשמתו כדי להשיג את הצלחת צייד הצבאים והשטן הגיע עתה כדי לגבות את חובו." רוג'ר איברט מבקר הקולנוע הנודע של השיקגו סאן-טיימס ושל תוכנית הטלוויזיה סיסקל ואברט הצטרף וכתב: "הבזבוז הקולנועי השערורייתי ביותר שצפיתי בו וזכרו - ראיתי כבר את המכורים לזהב (מערבון ומחזמר בעל תקציב ענק בכיכובם של לי מרווין וקלינט איסטווד)."
שישה חודשים מאוחר יותר יצא הסרט שוב למסכים, הפעם בגרסה "מקוצרת" בת שעתיים ו-29 דקות, בניסיון להחזיר חלק מהשקעת העתק. אולם הפרסום השלילי לו זכה הסרט בעקבות הקרנת הבכורה עשה את שלו. הסרט נכשל בבתי הקולנוע והקרנתו הופסקה במהירות.
אף שהסרט זכה לשבחים מחלק ממבקרי הקולנוע בשנות ה-90 וה-2000, עם יציאתו למסכים הוא זכה בעיקר לביקורות שליליות.
פרס פטל הזהב
זכה: פרס הבמאי הגרוע (מייקל צ'ימינו)
מועמד: פרס הסרט הגרוע
מועמד: פרס התסריט הגרוע
מועמד: פרס הפסקול הגרוע
מועמד: פרס השחקן הגרוע (קריס קריסטופרסון)
פרס האוסקר
מועמד: העיצוב האמנותי הטוב ביותר (טמבי לרסן וג'יימס ל. ברקי)
עלותו של הסרט, כ-40 מיליון דולר (המקבילים ל-126 מיליון דולר של 2015), מול כישלונו בקופות עם הכנסה של כ-3.5 מיליון דולר, הביאו מעבר לנזק הפיננסי, ליחסי ציבור גרועים ביותר לאולפני יונייטד ארטיסטס. תאגיד האם של האולפנים, טרנסאמריקה קורפוריישן, שחרד לתדמיתו הציבורית, החליט לצאת מעסקי הפקת הסרטים ומכר את האולפנים ל-MGM (מטרו גולדווין מאייר) שלמעשה, סגרו את האולפנים. מאוחר יותר החייתה MGM את יונייטד ארטיסטס כחברה בת. היו שטענו כי ההפסד הכספי של "שערי החופש" לא היה יכול היה להפיל את יונייטד ארטיסטס שכן בידיהם היו שני מותגים מצליחים בדמותם של ג'יימס בונד ורוקי. כמו כן נטען, כי הכישלון המוחץ של הסרט היה המשך לכשלונות גדולים שהיו ליונייטד ארטיסטס בתחילת שנת 1980: Cruising ו-Foxes.
לכישלון המהדהד של הסרט היו השפעות מרחיקות לכת על כל תעשיית הקולנוע האמריקאית באותו זמן. במשך שנות ה-70 ניתנו לבמאים שהיו צעירים יחסית כמו: פרנסיס פורד קופולה, פיטר בוגדנוביץ' וויליאם פרידקין, תקציבים גדולים ופיקוח של האולפנים שלא היה כה הדוק כפי שהיה מקובל בהוליווד עד סוף שנות ה-60. היד החופשית של האולפנים הביאה גם לזרם הקולנועי שנקרא "High Concept" ומייצגיו הראשונים הבולטים היו סרטים כמו "מלתעות" ו"מלחמת הכוכבים", אך הביאה גם לסרטים פחות מוצלחים מבחינה קופתית כמו: "Sorcerer" של פרידקין, "אחד מהלב" של קופולה ו"שערי החופש" של צ'ימינו. גישת ה-"High Concept" שהוכיחה את עצמה קופתית וכישלון הסרטים שבהם מגע ידו האישי של הבמאי היה בולט, היטו את תעשיית הקולנוע האמריקאית לפיקוח הדוק על התסריט הבימוי והתקציב.
בראיון שנערך ב-2005 עם כוכב הסרט, קריס קריסטופרסון, טען זה כי יציאתו של הסרט לקהל עם כניסתו של רונלד רייגן לבית הלבן הייתה בעוכריו. לטענתו, נפגש אלכסנדר הייג עם ראשי אולפני יונייטד ארטיסטס והבהיר להם כי "לא יהיו יותר סרטים בעלי מבט שלילי על ההיסטוריה האמריקאית כמו "שערי החופש"". דברים אלו התאימו לראשי האולפנים שמאסו בבמאים "היצירתיים" דוגמת צ'ימינו וקופולה .
למרות כל המכשלות, הסרט זכה לחיים מחודשים ממקור לא צפוי. ערוץ הטלוויזיה בכבלים "Z Channel" שבו צפו באמצע שנות ה-80 כ-100 אלף מתושבי אזור לוס אנג'לס, בהם גם הדמויות המשפיעות והמעורבות בתעשיית הקולנוע האמריקאית, היה הערוץ היחידי שהקרין סרטי קולנוע בטלוויזיה בגירסתם הבלתי מצונזרת. לאחר כישלון הגרסה המקוצרת של "שערי החופש", החליט עורך התוכניות בערוץ, ג'רי הרווי, להקרין בערוץ הטלוויזיה את גרסת הבמאי בת השלוש שעות ו-19 דקות. הגרסה החדשה ישנה זכתה לשבחי הביקורת וקיבלה את השם שהפך למושג קולנועי גרסת הבמאי. בהמשך אף הוצאו לאור קלטות וידאו וגרסאות DVD לסרט במתכונת שכונתה גרסת הבמאי. הגרסה הקצרה שהוצגה באופן מסחרי באולמות הקולנוע ונכשלה לא הוצאה לאור מעולם בקלטת או תקליטור ונחשבת כקשה ביותר להשגה. הגרסה הקצרה אינה רק קיצור של הגרסה הארוכה יותר, אלא כוללת תמונות וסצינות שונות ואתרי צילום שונים.
"כל הרעיון של גירסת הבמאי כדבר שאתה בעצם יכול לשווק, התפתח כתוצאה מהצלת "שערי החופש" על ידי ג'רי הרווי", מציין מבקר הסרטים אפ אקס פיני שהשפיע רבות על לוח התוכניות של "Z Channel", "זוהי אפשרות חשובה, שכן צפייה ביתית בוידאו ובטלוויזיה בכבלים שינו בצורה מהפכנית את הדרך בה אנו תופסים סרטים".
באוקטובר 2004 הוצג שוב הסרט בגירסתו הבלתי חתוכה (יחד עם סרט דוקומנטרי על "Z Channel") במבחר בתי קולנוע בארצות הברית ובאוסטרליה. ב-2005 הוצגה הגרסה המקורית והבלתי חתוכה בפריז. במוזיאון לאמנות מודרנית הוקרן הסרט בגירסתו זו בהקרנה מיוחדת בה הוצג הסרט על ידי איזבל הופר.
 "שערי החופש", במסד הנתונים הקולנועיים IMDb (באנגלית)
אורי קליין, דיוקן של טירוף אמריקאי, באתר הארץ, 20 ביולי 2016
ישיבה היא תנוחת מנוחה של גוף האדם וכן של גופם של כמה בעלי חיים. בתנוחת ישיבה, עובר חלק ממשקל הגוף מכפות הרגליים לישבן ולירכיים ומאפשר מנוחה לשרירים המייצבים של הגפיים התחתונות ולמפרקיהן. ישיבה גם מגדילה את הבסיס עליו נשען הגוף ולכן קלה יותר לשמירה מבחינת שיווי משקל מאשר עמידה.
שילוב של ישיבה ומשען לגב מקל גם על השרירים והמפרקים של עמוד השדרה.
אפשר לשבת על הקרקע או על משטח מוגבה. ישיבה על משטח מוגבה דיו מאפשרת מנח בו הברכיים נמוכות יותר מהירכיים, מרבית המשקל מונח על גבששות השת (עצמות הישיבה) ועמוד השדרה על מפרקיו יכול להישאר במנח נייטרלי (זקוף).
הישיבה שבה נמדד העומס המינימלי על חוליות עמוד השדרה המותני כוללת הגבהה לישבן ומשען לגב היוצר זווית של כ-135 מעלות בין הגב לירכיים.
במחקרים רבי היקף נמצא קשר בין ישיבה ממושכת, בעיקר מול טלוויזיה ומחשב, לבין השמנה, מחלות לב וכלי דם, כמו סוכרת ויתר לחץ דם, ואף עלייה בתמותה. המחקרים גילו כי גם אם מבצעים פעילות גופנית יזומה לפרק זמן מוגבל בכל יום, אין די בכך כדי למנוע את הסיכון, אלא יש לאזן באופן קבוע בין ישיבה, עמידה והליכה לבין פעילות פיזית אחרת. ככל שמספר המעברים ממצב למצב עולה, כך קטן הסיכון לחלות במחלות שונות.
רהיטים עיקריים המשמשים לישיבה הם כיסאות, כורסאות וספות.
בעברית התקבלה המילה "ישיבה" כמונח המציין התכנסות מתוכננת ויזומה של מספר אנשים לצורך קבלת-מידע משותפת או קבלתן של החלטות.
 ערך מורחב – חוק הזכות לעבודה בישיבה
לאחר תחקיר שחשף אחדות מרשתות השיווק וחנויות אחרות נהגו שלא לאפשר לעובדיהן, ובמיוחד לקופאיות, ישיבה במהלך העבודה, ואלו נאלצו לעשות מלאכתן בעמידה, נחקק בישראל חוק הזכות לעבודה בישיבה, הקובע: "מעביד יעמיד לרשות עובד במקום העבודה מושב לעבודה ולא ימנע מעובד ישיבה במהלך העבודה, אלא אם כן הוכיח המעביד שביצועה הרגיל של העבודה אינו מאפשר ישיבה". כן מחייב החוק את המעביד להעמיד לרשות העובדים במקום העבודה כיסאות או ספסלים מתאימים, בעלי משענת גב, במספר מספיק ובמצב תקין, לישיבה בעת הפסקה בעבודה.
חלק מהחיות יושבות - חיות מסוימות בעלות ארבע רגליים (להבדיל משתי רגליים ושתי ידיים) כגון כלב מסוגלות להניח את אחוריהן על הקרקע כאשר החלק העליון של גופן נשען על רגליהן הקדמיות. כמו אצל בני אדם, מצב זה מספק זקיפות יחד עם מנוחה.
הוליווד (באנגלית Holywood, באירית ארד ויץ' נסקה Ard Mhic Neasca) הינה עיר במחוז דאן בצפון אירלנד, לחוף לוך בלפסט. במפקד אוכלוסין שנערך ב-2001 נמנו בה 12,037 תושבים.[1]
מקור שם העיר הוליווד, "העץ הקדוש", הוא ביער עצי אלון הנמצאים סביב מנזר שנוסד בידי לזרן הקדוש בשנת 640 או קודם לכן. שמו של המנזר היה Sanctus Boscus - בלטינית: "העץ הקדוש" - ומכאן השם באנגלית "Holy Wood" - "הוליווד", אשר נעשה בו שימוש מאז המאה ה-14 (בתעודות מאותה עת נכתב השם בתעתיק "Haliwode").
שמו האירי של המקום הוא "Ard Mhic Nasca" שמשמעו "גובה בנו של נסקה".
היישוב הראשון במקום בו נמצאת כיום העיר הוליווד היה מנזר שנוסד על יד לזרן הקדוש בשנת 640 או קודם לכן.
עד המאה ה-19 הייתה הוליווד כפר דייגים קטן. במהלך המאה ה-19 הפך הכפר, כמו גם כפרים רבים אחרים בחופי אנגליה, לאתר נופש ותיירות. האתר היה פופולרי בקרב תושבי בלפסט הסמוכה, אשר באו לנפוש בכפר ולרחוץ בחופיו. סוחרי בלפסט האמידים בנו במקום בתי נופש רבים (בתי אחוזה). דוגמה לבתים אלה היא אחוזת קלטורה (Cultra Manor) אשר נבנתה בין השנים 1902 - 1904 המשמשת כיום את מוזיאון אלסטר לפולקלור ולתחבורה.
בשנת 1848 נבנתה מסילת ברזל אשר קישרה את הכפר לבלפסט. בניית מסילת הברזל הביאה לתחילת התפתחות הכפר ולגידול באוכלוסיית הוליווד אשר מנתה בשנת 1900 כ-3,500 תושבים.
כיום העיר הוליווד מהווה פרוור של בלפסט, ונודעת כאתר נופש פופולרי לתושבי האזור.
בקרבת העיר ממוקם שדה התעופה בלפסט וכן מוזיאון אלסטר לפולקלור ולתחבורה, המתאר את החיים והמסורות של אנשי צפון אירלנד.
במרכז העיר (במקום בו עמד מרכז הכפר עד ראשית המאה ה-20), ישנו עמוד מאי אשר הוצב במקום בראשית המאה ה-18, ככל הנראה על ידי ימאים הולנדיים. סביב העמוד נערך מדי שנה יריד ביום מאי. עמוד זה, המקובל באנגליה הינו יוצא דופן וייחודי באירלנד.
שרידי המנזר שסביבו הוקם הכפר מצויים במרכזו. בין שרידי המנזר מצויים שרידים מהמאה ה-13 אולם מרבית השרידים ובהם מגדל המנזר מקורם בראשית המאה ה-19.
בעיר נערך מדי שנה פסטיבל ג'אז ובלוז.
בהוליווד מתגוררים 12,037 (על פי מפקד אוכלוסין מיום 29 באפריל 2001). 19.9% מהם מתחת לגיל 16 ו-20.6% מעל גיל 60. מרבית התושבים (68.6%) הם נוצרים פרוטסטנטים, והיתרה (23%) הם קתולים.
המוזיאון העממי ומוזיאון התחבורה של אלסטר
שדה התעופה בלפסט
דף מידע על העיר
דגל קוריאה הצפונית אומץ ב-8 בספטמבר 1948. הכוכב האדום של הקומוניזם מופיע בו על דיסקה לבנה, שאולי קשורה לין יאנג - סמל המופיע רבות בתרבות הקוריאנית.
הצבע האדום מסמל פטריוטיות מהפכנית. הפסים הכחולים מסמלים את "שאיפת אנשי קוריאה להתאחד עם האנשים המהפכניים בכל העולם וללחום למען רעיון העצמאות, הידידות והשלום."
סמל קוריאה הצפונית
המנון קוריאה הצפונית
דגל קוריאה הצפונית, באתר דגלי העולם (באנגלית)
אלוהים אינו גדול: איך הדת מרעילה את העולם (באנגלית: God Is Not Great: How Religion Poisons Everything) הוא ספר רב מכר אנטיתאיסטי  מאת העיתונאי והסופר הבריטי-אמריקאי כריסטופר היצ'נס. הספר יצא לאור באנגלית בשנת 2007 בהוצאת הספרים Atlantic Books , ובשנת 2009 יצא לאור בעברית בהוצאת הספרים כנרת זמורה-ביתן דביר.
בספר, היצ'נס מבקר את הדת ומעלה את הטענה כי דתות מאורגנות הן אלימות, בלתי רציונליות, בלתי סובלניות, והן מקדמות בורות, צרות אופקים, גזענות, סקסיזם וצורות נוספות של אפליות. היצ'נס משלב בטענה שלו סיפורים מחייו האישיים, אנקדוטות היסטוריות וניתוח ביקורתי של טקסטים דתיים. הספר מותח ביקורת בעיקר על הדתות האברהמיות, אולם עוסק גם בהינדואיזם ובבודהיזם.
יש אלוהים? - ספרו של ריצ'רד דוקינס
אלוהים אינו גדול - באתר אמזון
אלוהים אינו גדול - גרסה קולית מלאה של הספר (בקולו של כריסטופר היצ'נס)
Mary Riddell, The gospel according to Hitch, The Guardian, 3 June 2007
Christopher Hitchens, God Is Not Great, Slate, April 27 2007
Christopher Hitchens, ‘God Is Not Great’, The New York Times, May 13, 2007
Bishop Barron on Hitchens' God Is Not Great 
פטרישה לין "פטי" מוראי (באנגלית: Patricia Lynn "Patty" Murray; נולדה ב-11 באוקטובר 1950) הוא פוליטיקאית אמריקאית חברת המפלגה הדמוקרטית, המכהנת כסנאטורית מטעם מדינת וושינגטון מאז שנת 1993.
מוראי נולדה בבוטהל שבוושינגטון, עיירה קטנה במחוז קינג הסמוכה לסיאטל. היא בתם של בברלי ודייוויד ג'ונס, למשפחה בת שבעה ילדים. אמה עסקה בחשבונאות ואביה הוא בוגר מלחמת העולם השנייה, זוכה עיטור לב הארגמן. מוצאה הוא בעיקר ולשי, סקוטי ואירי, אם כי היא בעלת שורשים קנדיים-צרפתיים.
ב-1971 סיימה מוראי תואר ראשון בחינוך פיזי באוניברסיטת המדינה של וושינגטון. היא שימשה כגננת במשך מספר שנים, ולאחר מכן לימדה כיתת הורנות במכללה במדינת וושינגטון בשנים 1984 - 1987. ב-1988 התמודדה בהצלחה לסנאט המדינתי של וושינגטון, בו כיהנה עד 1993.
ב-1992 הכריזה על כוונתה להתמודד לסנאט של ארצות הברית, בצל פרסומים של הסיאטל טיימס על מעורבות בתקיפה מינית של הסנאטור הדמוקרטי המכהן ברוקמן אדמס. חרף הכחשותיו, רמת הפופולריות שלו במדינה ירדה, והוא הכריז על כוונתו לפרוש מן החיים הפוליטיים. מוראי הביסה את יריבה בבחירות המקדימות של המפלגה הדמוקרטית, ובבחירות הכלליות עמדה מול חבר בית הנבחרים הרפובליקני רוד צ'נדלר, עליו גברה ברוב של 54%. עם בחירתה הייתה לאישה הראשונה לייצג את מדינת וושינגטון בסנאט. היא נבחרה לכהונות נוספות ב-1998, 2004 ו-2010.
מאז 2007 משמשת מוראי כמזכירת הסיעה הדמוקרטית בסנאט, מה שהופך אותה, נכון לשנת 2015, לאדם הרביעי במנהיגות הדמוקרטים (לאחר הארי ריד, דיק דרבין וצ'אק שומר), וכן לאישה הבכירה ביותר. בשנים 2013 - 2015 שישמה כיושבת ראש הוועדה לתקציב בסנאט. קודם לכן שימשה כיושבת ראש משותפת בוועדה של הקונגרס להפחתת הגירעון. היא גם משמשת כחברה הבכירה ביותר מצד מפלגתה בוועדה לבריאות, חינוך, עבודה ופנסיות.
מוראי נשואה לרוב ואם לשני ילדים. היא קתולית באמונתה.
פטי מוראי באתר הסנאט
 פטי מוראי, ברשת החברתית טוויטר
הדף של פטי מוראי בפייסבוק
משאלות (באנגלית: Wishes) הוא מופע זיקוקים הנערך בפארק ממלכת הקסם בדיסניוורלד שבפלורידה וכן בפארק דיסנילנד שבפריז.
המופע נערך בממלכת הקסם מאז 9 באוקטובר 2003 והחליף את המופע פנטזיה בשמים שקדם לו. בפריז נפתח המופע לקהל ב-16 ביולי 2005. בהלואין ובחג המולד נערכות וריאציות מיוחדות של המופע הנקראות "משאלות הלואין" (HalloWishes) ו-"משאלות החג" (Holiday Wishes) בהתאמה.
"הקריינים" המלווים את המופע הם ג'ימיני הצרצר והפיה הכחולה ונושא המופע הם דמויות דיסני - הטובות והרעות. מופע הזיקוקים מתרחש סביב טירת סינדרלה המוארת באור כחול עבור הדמויות הטובות ובאור אדום עבור הרעות.
במהלך המופע כל דמות דיסני מתארת את משאלותיה.
מופע הלואין נקרא: "משאלות הלואין: רוחות רציניות צוחקות מפחידות בשמים" (Happy HalloWishes: A Grim Grinning Ghost Spooktacular in the Sky) נערך מדי שנה במהלך מסיבת ההלואין הלא כל כך מפחידה של מיקי. במהלך המופע נורים זיקוקים מכל רחבי הפארק והם מקיפים את המבקרים בו. המופע הוצג לראשונה בשנת 2005.
מופע חג המולד הנקרא: "משאלות החג: חוגגים את רוח החג" (Holiday Wishes: Celebrate the Spirit of the Season ) נערך במהלך מסיבות חג המולד המאוד שמח של מיקי (בחודש דצמבר ונובמבר) וכולל בעיקר שירי חג המולד. במהלך המופע מועפים פתיתי שלג מלאכותי מגגות הרחוב הראשי של ארצות הברית.
מופע משאלות מוצג מדי לילה גם בפארק דיסנילנד שבפריז. המופע הוצג בין ה-16 ביולי 2005 ועד ה-28 באוגוסט 2005 לרגל חגיגות ה-50 לדיסנילנד שבקליפורניה. המופע צפוי להציג שוב בקיץ 2006.
המופע בדיסנילנד פריז נערך בתקציב נמוך יותר, אולם דווקא בשל התקציב נוצר מופע הנחשב טוב מזה המוצג בפלורידה. בשל קשיי השפה, מוקרנות הדמויות בלייזרים על גבי הטירה.
הבדל נוסף בין המופעים, שהעלילה שבפלורידה מסופרת על ידי ג'ימיני, בפריז מסופרת בחלקה באנגלית על ידי ג'ימיני ובחלקה בצרפתית על ידי הפיה הכחולה.
אורי שני (נולד ב-29 בינואר 1947) הוא מנכ"ל ישראלי. היה מקורבו של ראש הממשלה אריאל שרון, וכיהן כמנכ"ל מפלגת הליכוד וראש לשכת ראש הממשלה. הורשע בעבירה של הפרת אמונים בתאגיד.
שני גדל ברשפון ובקיבוץ יפעת. בבגרותו היה חקלאי במושב שדה משה וניהל חוות כבשים ותרנגולים לצד גידולי אפרסקים וגפנים. עם גיוסו לצה"ל התנדב לשייטת 13. הוא עבר טירונות צנחנים והודח ממסלול ההכשרה בשייטת. בהמשך עבר הכשרה כלוחם, קורס מ"כים חי"ר וקורס קציני חי"ר. שני התיידד עם אריאל שרון במהלך מלחמת יום הכיפורים, בעת ששימש כמפקד פלוגת סיור באוגדתו. לאחר שחרורו מצה"ל התגייס לשב"כ ושימש כמאבטח באל על.
בעת שאריאל שרון כיהן כשר המסחר, שני ניהל מאבק ציבורי במסגרת תנועת המושבים והקשר ביניהם התהדק. שני עזב את תחום החקלאות והפך לעוזרו של שרון. בהמשך מונה ליו"ר חברת עמידר (בשנים 1990 - 1992), ואחר כך ניהל עסקים שונים בתחום הנדל"ן. בעקבות דו"ח מבקר מדינה חריף נגד משרד השיכון של הליכוד ונגד שני, תפסה תאוצה הסיסמה "מושחתים נמאסתם" שהפכה לאבן פינה בתעמולת הבחירות של המערך בבחירות 1992. כנגד שני הוגש ב-1995 כתב אישום בו יוחסו לו 8 אישומים, בגין מעשים אותם ביצע לכאורה בתקופת כהונתו כיו"ר מועצת המנהלים של חברת עמידר. בין האישומים, הפרת אמונים בתאגיד, עבירת מנהלים בתאגיד, מרמה והפרת אמונים וכן קבלת דבר במרמה. ב-1997 הורשע בבית משפט השלום בשתי עבירות של הפרת אמונים ולאחר ערעור לבית משפט המחוזי נותרה על כנה הרשעה אחת של הפרת אמונים בתאגיד על כך שעשה שימוש לצרכים פרטיים בנהג שהעמידה עמידר לרשותו. השופטים ציינו כי יש בעבירות גוון ברור של שחיתות. על שני הוטל קנס בסך 10,000 שקל ועונש מאסר על תנאי.
שני מונה למנכ"ל מפלגת הליכוד ב-1999. לאחר ניצחונו של שרון בבחירות מונה לראש לשכתו, עם כניסתו לתפקיד ראש הממשלה במרץ 2001. הוא פרש במפתיע מתפקיד זה באפריל 2002. עם זאת, המשיך לשמש יועצו הקרוב של שרון בהחלטות מדיניות ופוליטיות, בין השאר במסגרת "פורום החווה" שכלל מספר מקורבים לשרון. בשנים 2002 - 2005 כיהן שני כמנכ"ל חברת שיכון עובדים מקבוצת אריסון השקעות, ובין 2005 - 2007 כמנכ"ל חברת שיכון ובינוי; במהלך תפקידו ביצע רה-ארגון בחברה.
בדצמבר 2007 מונה למנהל כלל עסקיו של איש העסקים ארקדי גאידמק בישראל ובעולם, אך הוא עזב את תפקידו לאחר מספר חודשים. לאחר מכן היה ממקימי "קרן גדעון", זרוע של מוסדות מנהליים לגביית חובות וניהל אותה עד אוקטובר 2009, אז מונה למנכ"ל חברת "פולאר השקעות". ערכה של "פולאר השקעות" ירד מאז כניסתו של שני לתפקיד בעשרות אחוזים, בין השאר בשל הסתבכות החברה בפרויקט הנדל"ן הולילנד בירושלים. הוא הגיש את התפטרותו מהתפקיד במאי 2013 והתפטרותו נכנסה לתוקף בנובמבר 2013.
לאחר הבחירות בינואר 2013 שני מונה למנהל המשא ומתן הקואליציוני מטעמו של יאיר לפיד ומפלגתו יש עתיד, זאת במקביל להמשך תפקידו בפולאר השקעות. בנובמבר 2013 מונה ליו"ר וייעוץ לקבינט הדיור.
שני נשוי לאורלי ואב לארבע בנות. מתגורר בתל ברוך.
שלום ירושלמי, מנכ"ל המדינה הבא. אולי, באתר nrg‏, 26 במאי 2004
‫יריב טיקולסקר, "כלכליסט", אורי שני עוזב את ארקדי גאידמק, באתר ynet, 2 ביולי 2008‬
‫גולן פרידנפלד, עמיר קורץ וגולן חזני, "כשהעסק מדמם ואתה לא עוצר את זה אתה מת", באתר כלכליסט, 28 במאי 2009‬
‫שי אספריל, אורי שני מצא ג'וב חדש: יתמנה למנכ"ל פולאר השקעות, באתר כלכליסט, 1 באוקטובר 2009‬
אורן פרוינד, אורי שני ינהל את המו"מ של לפיד - במקביל להסדר החוב בפולאר, באתר TheMarker‏, 28 בינואר 2013
רביב דרוקר, מאחורי הקלעים של האינתיפאדה השנייה: אנשי שרון וראשי מערכת הביטחון מדברים, באתר nana10‏, 11 בפברואר 2013
רביב דרוקר, בחזרה לאינתיפאדה השנייה: היציאה ל"חומת מגן" והביקורת בצבא על התנהלות שרון, באתר nana10‏, 18 בפברואר 2013
‫אדריאן פילוט, ‏שני: "אני רוצה מע"מ 0%; כן, מה הבעיה? איפה היה ד"ר שראל כשמחירי הדירות זינקו וכשתאגידי הענק קיבלו הטבות במיליארדים? למה לא התפטר אז?", באתר גלובס, 27 במרץ 2014‬
הכוחות המזוינים של איטליה (באיטלקית: Forze Armate Italiane) הם הכוח הצבאי של איטליה וכוללים את צבא איטליה, את הצי האיטלקי ואת חיל האוויר האיטלקי. זרוע רביעית ידועה בשם קרביניירי (Carabinieri) והיא למעשה משטרה צבאית ואזרחית. נשיא איטליה עומד בראש הכוחות המזוינים כנשיא המועצה העליונה להגנה. נכון לשנת 2012 כוח האדם הפעיל של הכוחות המזוינים עומד על 183,000 איש, בנוסף ל-117,943 אנשי הקרביינרי ו-68,134 אנשי משמר האוצר (Guardia di Finanza), גוף משטרתי שכפוף למשרד הכלכלה והאוצר ואחראי על חקירת ומניעת פשעים כלכליים, סחר בסמים והגנה על גבולות המדינה והמים הטריטוריאליים. תקציב הביטחון של איטליה הוא כיום העשירי בגודלו בעולם.
סעיף 11 לחוקת איטליה אומר:
סעיף 52 אומר:
סעיף 87 אומר:
 ערך מורחב – צבא איטליה
צבא איטליה, (באיטלקית: Esercito Italiano), הוא הכוח היבשתי של הרפובליקה האיטלקית. ההיסטוריה של הצבא מתחילה בתקופת איחודה של איטליה בשנות החמישים והשישים של המאה ה-19. אז הוקם הצבא המלכותי האיטלקי (Regio Esercito). הצבא היה מעורב במלחמות קולוניאליות בסין, במלחמה האיטלקית-עות'מאנית ב-1911–1912, בצפון איטליה כנגד האימפריה האוסטרו-הונגרית במלחמת העולם הראשונה, באתיופיה לפני מלחמת העולם השנייה, באלבניה, יוון, צפון אפריקה ובאיטליה עצמה במהלך מלחמת העולם השנייה. לאחר המלחמה שונה שמו של הצבא המלכותי לשמו הנוכחי, צבא איטליה. במהלך המלחמה הקרה צבא איטליה היה בכוננות להגנה מפני פלישה של כוחות ברית ורשה מהמזרח. מאז סוף המלחמה הקרה הוא ממלא משימות שמירת שלום אינטנסיביות ומבצע פעילויות קרביות באפגניסטן ובעיראק. ב-29 ביולי 2004 הפך הצבא לכוח המבוסס על מתנדבים בלבד לאחר שגיוס החובה בוטל.
 ערך מורחב – חיל האוויר האיטלקי
חיל האוויר האיטלקי, (באיטלקית: Aeronautica Militare) הוקם כזרוע עצמאית ב-28 במרץ 1923 על ידי המלך ויטוריו אמנואלה השלישי כחיל האוויר המלכותי האיטלקי (Regia Aeronautica). לאחר מלחמת העולם השנייה, כאשר הפכה איטליה לרפובליקה על פי משאל עם, קיבל חיל האוויר המלכותי את שמו הנוכחי.
 ערך מורחב – הצי האיטלקי
הצי האיטלקי (באיטלקית: Marina Militare) הוקם ב-1946 כממשיכו של הצי המלכותי האיטלקי (Regia Marina). כיום, הצי האיטלקי, בהיותו חלק מכוחות נאט"ו, לקח על עמו חלק בקואליציות שונות לשמירת שלום. משמר החופים (Guardia costiera) הוא מרכיב של הצי.
 ערך מורחב – קרביניירי
הקרבניירי (באיטלקית: Carabinieri) הוא הז'נדרמריה והמשטרה הצבאית של איטליה. בוועידת ארגון המדינות המתועשות ב2004, קיבלו הקרביניירי את המנדט להקים את "המרכז למצוינות יחידות משטרה לשמירה על יציבות" (Center of Excellence for Stability Police Units) שיהיה ראש חץ לפיתוחם של סטנדרטים ושל שיטות הדרכה ליחידות משטרה אזרחיות שמסופחות למשימות שמירת שלום בינלאומיות.
איטליה הצטרפה לרבים מהמבצעים של האו"ם ושל נאט"ו, וכן מסייעת לרוסיה ולחבר המדינות, משתתפת בתהליך השלום במזרח התיכון, בשיחות רב-צדדיות, במשימות שמירת שלום, ולוחמת בסחר בסמים, בסחר בבני אדם, בשוד ימי ובטרור.
איטליה לקחה חלק בכוח הרב-לאומי בלבנון ב1982, יחד עם ארצות הברית, צרפת ובריטניה. כמו כן השתתפה איטליה במלחמת המפרץ ושלחה שמונה מטוסי טורנדו לערב הסעודית. צבא איטליה נשלחו לסייע לפליטים הכורדים בצפון עיראק לאחר המלחמה.
כחלק מ"מבצע חירות מתמשכת" (Operation Enduring Freedom), לקחה איטליה חלק בפעולות באפגניסטן. כוחות איטלקים היו חלק מכוח הסיוע הביטחוני הבינלאומי, הכוח של נאט"ו באפגניסטן ובצוות השיקום (Provincial Reconstruction Team). הכוח האיטלקי שנשלח במסגרת זו כלל 411 איש, כולל פלוגת חיל רגלים להגנה על מפקדת כוח הסיוע, פלוגת הנדסה, מחלקה לטיפול בנשק להשמדה המונית, יחידת לוגסטיקה ויחדות קישור ומטה. הכוחות האיטלקיים גם עומדים בראש כוח משימה הנדסי רב-לאומי ומפעילים מחלקת משטרה צבאית של הקרביניירי.
צבא איטליה לא השתתף בפעולות קרביות במלחמת עיראק ב-2003 ושיגר כוחות רק כאשר הסתיימו הקרבות. הכוחות האיטלקיים הגיעו בקיץ 2003 והחלו לסייר בנסריה (Nasiriyah) ובסביבתה. השתתפותה של איטליה בפעולות בעיראק הסתיימה בסוף שנת 2006, כאשר כל כוח האדם התפנה להוציא קבוצה קטנה של כ-30 חיילים שהופקדו על אבטחת שגרירות איטליה בבגדד וכ-87 חיילים שהוצבו בבסיסים במפרץ הפרסי (לא על אדמת עיראק). איטליה לקחה חלק חשוב במשלחת ההדרכה של נאט"ו (NATO Training Mission – Iraq) בשנים 2004–2011 שסייעה לפתח את כוחות הביטחון העיראקים.
הכוחות המזוינים של איטליה מבצעים משימות שונות ברחבי העולם מטעם האו"ם, מטעם, האיחוד האירופי, מטעם נאט"ו וכן משתתפים בכוחות רב לאומיים במסגרות אחרות. כמו כן מבצעים הכוחות המזוינים משימות שונות בתחומי איטליה, כמו תפקידי מניעת פשיעה, פעילויות בתחום איכות הסביבה וסיוע לתושבי המדינה באסונות טבע.
צבא איטליה
הצי האיטלקי
חיל האוויר האיטלקי
אתר הבית של הכוחות המזוינים של איטליה (באנגלית)
ינשוף הרעמה (שם מדעי: Jubula lettii) הוא סוג ומין יחיד של עוף לילה דורס ממשפחת הינשופיים אשר אנדמי לאפריקה. הינשוף נדיר לצפייה, ולכן רבים מהיבטי אורח חייו לוטים באפלה. משוער כי הוא נמצא תחת סיכון מסוים לקיומו, בגלל כריתת יערות, חקלאות ואיבוד בתי גידול.
זהו ינשוף בגודל בינוני שאורכו נע בין 30 ל-44 ס"מ, אשר קיבל את שמו מציצות האוזניים ונוצות הצוואר המוארכות שלו, המקנות לראשו מראה "רעמתי". גופו מקושט בפסים וכתמים, וצבוע בחלקיו העליונים בצבע הערמון, בצבע אדמוני בחלקיו התחתונים, ובצבע לבנבן בבטנו. צבע רגליו מקורו צהוב חיוור.
משוער כי ינשוף הרעמה מעדיף יערות גשם בעלי עצים גבוהים וחופה צפופה (ראו פירוש:), ולא יערות ירוקי-עד למחצה (ראו פירוש:). יתר על כן, הוא לעולם לא נצפה מחוץ ליער או לקרחת היער. המין מעדיף במיוחד אזורים בהם צמחים מטפסים וחרקים נפוצים בשפע (כמו ליד נהרות).
ינשוף הרעמה נצפה במספר מקומות: ליבריה (נימבה ובזבדרו שנמצאת בגרנד קדה; ראו מחוזות ליבריה), חוף השנהב (הפארק הלאומי טאי), גאנה (תצפית ישנה בלבד), קמרון (הפארק הלאומי Korup,‏הר Rata ו-Rumpi Hills,‏ הר Cameroon‏ ו-Mokoko-Onge), גינאה המשוונית, גבון (Gamba, לופה-אוקנדה, Ipassa), הרפובליקה של קונגו (Dimonika ו-Lower Kouilou) והרפובליקה הדמוקרטית של קונגו (שמורת אוקאפי, Itombwe). נכון לשנת 2012, תחום תפוצתו אינו ידוע במלואו, בנוסף לנדירותו וחוסר המידע עליו. כמו כן, גודל האוכלוסייה אינו ידוע, אך משוער כי הוא נדיר יותר במערב שטח תפוצתו, ונפוץ יותר במזרחו.
זהו יצור לילי, המגיח ממקום מושבו בין הצמחים המטפסים עם בואה של שעת בין הערביים כדי לצוד במרחבים הפתוחים. משוער כי חיפושיות וחגביים מהווים את רוב פריטי תפריטו (נמצאו גם ירקות וירק בבטנו של ינשוף צעיר). רגליו ומקורו החלשים כנראה אינם מסוגלים לצוד טרף גדול מכך. זוג ינשופים וגוזלים מבוגרים נצפו בחודש פברואר בהר לימבה, ליבריה; מה שהוביל את החוקרים להשערה כי הנקבה מטילה ביצים בחלל בתוך או בקן ענפים (בין חדש או ישן של עוף אחר) בין מרץ למאי ברפובליקה הדמוקרטית של קונגו. כמו כן נצפו פרחונים בשלהי דצמבר ובינואר בקמרון ובגבון.
תמונה: ינשוף הרעמה בגמבה (צולם על ידי James Halton)
אוסף תמונות של ינשוף הרעמה (אתר ARKive)
ינשוף הרעמה בבסיסי נתונים ביולוגיים:
ינשוף הרעמה באתר ITIS
ינשוף הרעמה באתר Freebase
ינשוף הרעמה באתר האנציקלופדיה של החיים (Encyclopedia of Life)
ינשוף הרעמה באתר GBIF
Cowboys From Hell ("בוקרים מגיהנום") הוא אלבום האולפן החמישי של להקת המטאל האמריקאית פנטרה, אך הראשון במסגרת חברת התקליטים אטקו, שהיא חברת-בת של חברת התקליטים אטלנטיק רקורדס. האלבום יצא לאור ב-24 ביולי 1990 והיווה פריצת דרך מסחרית וציבורית מבחינת הלהקה.
האלבום סימן תקופה חדשה מבחינת הלהקה, מכיוון שפנטרה נטשו את סגנונות הגלאם מטאל וההבי מטאל שארבעת האלבומים שקדמו לאלבום זה עסקו בהם, ופנתה לכיוון חדש. מלבד השינוי הברור בסגנון ואימוץ ז'אנר הת'ראש מטאל והאלמנטים שבו, האלבום מתאפיין בברוטליות אשר באה לידי ביטוי בשירה בסגנון הגראולינג, במקצבים כוחניים וחדשניים לתקופה ובטכניקות נגינה אשר בדרך כלל משויכות ללהקות בעלות אפיון ז'אנרים כבדים יותר. לימים סוג השירים הייחודי הזה נקרא בפי המעריצים פוסט ת'ראש או גרוב מטאל, ופנטרה ביחד עם להקות כמו ספולטורה נחשבת לחלוצה בתחום.
מעריצים רבים מחשיבים את האלבום כאלבום הראשון הרשמי של פנטרה, מכיוון שמהאלבום הזה והלאה הלהקה דבקה בסגנון זה ולא חזרה עוד לנגן את סגנונה הקודם. ב-14 בספטמבר 1993 זכה האלבום במעמד אלבום זהב, וב-16 ביולי 1997 באלבום פלטינה.
שיר הנושא של האלבום הפך בין מעריציו להמנון הלהקה, והוא נתן לחברי הלהקה את כינויים - הבוקרים מגיהנום. כמו כן, השיר "Cemetery Gates" (המתעסק בנושאי דת והתמודדות עם מוות) נחשב לאחד השירים האהובים של הלהקה על ידי מעריציה, והוא משלב סגנון מוזיקה רגוע ושליו ביחד עם מקצבים כבדים ורועשים.
"Cowboys from Hell" - ‏4:06
"Primal Concrete Sledge" - ‏2:13
"Psycho Holiday" - ‏5:19
"Heresy" - ‏4:45
"Cemetery Gates" - ‏7:03
"Domination" - ‏5:02
"Shattered" - ‏3:21
"Clash with Reality" - ‏5:15
"Medicine Man" - ‏5:15
"Message in Blood" - ‏5:09
"The Sleep" - ‏5:47
"The Art of Shredding" - ‏4:16
פיל אנסלמו - סולן
דיימבאג דארל - גיטרה
ויני פול - תופים
רקס בראון - גיטרה בס
שיר הנושא של האלבום, "Cowboys From Hell" מופיע במשחק הווידאו Guitar Hero אשר יצא לקונסולת המשחקים פלייסטיישן 2. כמו כן, דורג השיר במקום ה-25 ברשימת "40 שירי המטאל הטובים ביותר" של ערוץ המוזיקה VH1.
הסולו מהשיר "Cemetery Gates" דורג בסקר קהל שערך מגזין המוזיקה Guitar World במקום ה-35 ברשימת "100 הסולואים הטובים ביותר בכל הזמנים". הסקר פורסם בגיליון שיצא בספטמבר 1998.
האלבום דורג בסקר קהל שערך המגזין Guitar World במקום ה11 ברשימת "100 אלבומי הגיטרה הטובים ביותר בכל הזמנים". הסקר פורסם בגיליון שיצא באוקטובר 2006.
האתר IGN דירג את האלבום במקום ה-19 ברשימת 25 אלבומי המטאל המשפיעים בכל הזמנים.
סקירת האלבום באתר allmusic.com
עמוד האלבום באתר last.fm
רשימת "25 אלבומי המטאל שהכי השפיעו" באתר ign.com
רשימת "40 שירי המטאל הטובים ביותר" של ערוץ המוזיקה VH1
אלכסנדרו מאנדי (ברומנית: Alexandru Mandy) ‏(9 באוגוסט 1914 - 10 באוקטובר 2005) היה מלחין ומשורר רומני יהודי. היה רוקח בהכשרתו.
אלכסנדר מאנדי נולד בקראיובה, בשם ארמאן אברם פנחס Armand Abram Penchas. הוא למד בשנים 1935 - 1940 למד בפקולטה לרוקחות של אוניברסיטת בוקרשט. בתקופת שואת יהודי רומניה נלקח לעבודת כפייה ובהמשך הוגלה לטרנסניסטריה.
את פעילותו המוזיקלית התחיל ב-1940 בקראיובה עם יצירה בשתי מערכות בשם Pour vous Madame, על פי ליברית של אלכסנדרו אסאן (Alexandru Assan). שיתוף הפעולה בין השניים נמשך ביצירה "האור 1946" Lumina 1946 ו"האור 1947" Lumina 1947. את כניסתו לעולם המוזיקה הקלה עשה ב-1950 עם "לילה לבן" על פי שיר של אאוג'ן מיראה Eugen Mirea ובביצועה של ג'יג'י מרגה Gigi Marga. הצלחתו הגדולה הגיעה עשר שנים מאוחר יותר עם השיר "זמר הרוח". הוא חיבר שירים למנגינות של מלחינים אחרים, אך ברוב שיריו כתב את המוזיקה בעצמו. השירים שלו בוצעו בעיקר על ידי: מיכאלה מיכאי, סרג'יו צ'יויו, קורנל קונסטנטיניו, דוינה ספטרו, ליאנה לונגו, לומיניצה דוברסקו, מיראבלה דאואר וקורינה קיריאק.
בגיל עשרים, בחוג הספרותי של אלנה פאראגו, הכיר מאנדי את ברנקושי ומאוחר יותר הקדיש שירים לחלק מפסליו הנודעים וביניהם: "הטור האינסוף", "שער הנשיקה" ו"שולחן הדומייה". את השיר "קולך" כתב כמחווה למאריה טנאסה.
ב-1996, בהוצאה הרומנית "Hasefer", פורסמה האסופה "Cântece ale unor compozitori evrei din România" (שירים של מלחינים יהודים ברומניה), שכללה חמש מיצירותיו, שני שירים שכתב למוזיקה של מישו ינקו ושלוש יצירות אחרות בהן כתב גם את המוזיקה ובהן "ירוסלים", יצירה שהוקדשה לקורבנות הישראלים של טבח הספורטאים באולימפיאדת מינכן.
לאחר מותו נטמן בבית העלמין הספרדי של בוקרשט.
Alexandru Mandy, מאמר שפורסם ב 27 בנובמבר 2005 בכתב העת Observatorul (המשקיף)
רושה דה נה (Rochers de Naye) הוא הר ברכס האלפים הברניים המתנשא לגובה של 2,042 מטר מעל פני הים, וממוקם בקנטון וו ובסמוך לגבולו עם קנטון פריבור בשווייץ.
ההר צופה על אגם ז'נבה וממוקם בין הערים וילנף ומונטרה, והוא ההר המערבי ביותר ברכס האלפים הברניים יחד עם הדאן דה ז'אמאן.
מצפון להר ממוקם הדאן דה ז'אמאן וממערב אגם ז'נבה, מדרום לו נמצא שפך הרון לאגם ז'נבה, וממזרח הר פוינט ד'אבנייר (Pointe d'Aveneyre).
להר פסגה נמוכה יותר (1,982) הנקראת גרנד קו דה נה (Grande Chaux de Naye) המהווה את קו הגבול בין הקנטונים.
ניתן להגיע לפסגת ההר על ידי הרכבת בקו מונטרה-גילון-רושה דה נה המתחיל בעיר מונטרה ועולה עד לגובה של 1,968 מטר משם ניתן להמשיך רגלית עד לפסגה. בנוסף ניתן להגיע ברכב עד קול דה ז'אמאן (Col de Jaman) ומשם להגיע לפסגת ההר בהליכה רגלית של כשעתיים.
בהר ישנם מספר נקודות עניין, בהם:
ויה פראטה (Via Ferrata) - מסלול טיפוס על ידי ידיות וכבלי ברזל. המסלול נחשב למסלול ברמת קושי גבוהה (ED).
מערות - מספר מערות אליהן ניתן להגיע דרך המסלול העולה לפסגת ההר מקול דה ז'אמאן.
מרמיטות - מספר מכלאות בהם מצויים זנים שונים של מרמיטות מכל רחבי העולם.
אתר הרכבת ממונטרה להר
רושה דה נה באתר Hikr
נבלה, או פגר, היא גופת בעל חיים מת. זהו מקור מזון חשוב עבור טורפים גדולים ואוכלי-כל במרבית המערכות האקולוגיות. הניזונים מנבלות נקראים אוכלי נבלות או אוכלי פגרים.
נבלה מתחילה בתהליך הריקבון, החל ממותו של בעל החיים. היא מושכת חרקים ומתרבים בה חיידקים, וכתוצאה מכך מתפשט ריח עז ואופייני בקרבת הנבלה. פטריות וצמחים אחדים "מחקים" ריח זה, במטרה למשוך אליהם חרקים מפרים ומאבקים.
ישנם חיות כמו האופוסום המידמות לפגר כדי להינצל מטורפים שלא אוכלים נבלות. נבלות הן כר פורה למחוללי מחלות שונים.
טומאת נבלה
בהיאבקות מקצועית, המונח "Tag team" מתייחס לסוג קרב בו שני מתאבקים או יותר משתפים פעולה כצוות. הם בדרך כלל מתאבקים במספר זהה של יריבים. על פי כללי ההיאבקות המקצועית, רק מתחרה אחד מכל צוות רשאי להיכנס לזירה בכל פעם בעוד שהשותפים ממוקמים בפינה מסוימת מחוץ לזירה. בכל רגע נתון יכול כל מתאבק שנמצא בזירה להתחלף עם שותפו לצוות בתנאי שהצליח לטפוח על כתפו או ידו של שותפו שנמצא מחוץ לזירה.
קרב ה-Tag team הראשון נערך בשנת 1901 בסן פרנסיסקו שבארצות הברית. מנהלי תחרויות ההיאבקות בסן פרנסיסקו הגו סוג קרב זה כדי לשפר את הערך הבידורי שבקרבות ההיאבקות על מנת להעלות את הפופולריות של הספורט. הפופולריות של קרובות ה-Tag team החלה לצבור תאוצה מחוץ לסן פרנסיסקו רק במהלך שנות ה-30 של המאה ה-20. אליפות ה"עולם" הראשונה של קרבות ה-Tag team נערכה במהלך שנות ה-50 המוקדמות בסן פרנסיסקו. בהמשך החלו להיערך אף קרבות Tag team בהם מעורבים שלושה צוותים.
בדרך כלל, כל צוות Tag team כולל שני מתאבקים ולכן תחרויות אלה נקראים לעתים "קרבות זוגות" בעברית. באירוע סדרת ההשרדות (Survivor Series) של ה-WWE המופעים העיקריים הם מספר קרבות של ארבעה מול ארבעה מתאבקים, כאשר הצוות המנצח הוא זה שהצליח להדיח את כל המתאבקים של הצוות השני. בדרך כלל הצוותים מאוגדים לפי מכנה משתף כלשהו (למשל: מתאבקים אמריקאים נגד מתאבקים זרים) או כחלק מהעלילה לפי מניע משותף ויריבות בין קבוצות, וזאת כדי להגביר את העניין בקרבות אלה.
עם השנים הפך המונח "Tag team" פופולרי גם כדי לתאר מקרים בהם שני אנשים או יותר משתפים פעולה כאשר כל אחד פעיל לסירוגין, למשל צמד אשר משתף פעולה בעת קיום דיבייט מול אדם אחר ואשר נוהג להתחלף באופן תדיר על מנת להתיש ולגבור על הצד השני.
D-Generation X (טריפל אייץ' ושון מייקלס)
Brothers of Destruction (קיין והקברן)
The Hardy Boyz (מאט הארדי וג'ף הארדי)
E & C (אדג' וכריסטיאן)
הדאדליז (מוכרים גם כ-Team 3D ב-TNA) (באבה ריי דאדלי ודיבון דאדלי)
New Age Outlaws (רואד דוג ובילי גאן - הופיעו גם ב-TNA בשם The James Gang)
Harlem Heat (בוקר טי וסטיבי ריי)
האחים סטיינר (סקוט סטיינר וריק סטיינר)
The Road Warriors (רוד וואריור הוק ורוד ווריור)
The Hart Foundation (ברט הארט וג'ים ניידהארט)
היאבקות מקצועית
מפכ"ל המודיעין והביטחון של ניו זילנד (באנגלית: Inspector-General of Intelligence and Security of New Zealand) הוא המפקח הכללי של מערכת הביטחון וקהילת המודיעין של ניו זילנד.
מפכ"ל המודיעין והביטחון אחראי לפיקוח על שתי סוכנויות הביון העיקריות במדינה: שירות הביון והביטחון של ניו זילנד (NZSIS), והלשכה הממשלתית לביטחון תקשורת של ניו זילנד (GCSB). הוא בוחן תלונות אזרחים נגד ארגונים אלה, ומפקח על פעולותיהם תוך בדיקה קפדנית כי מבצעיהם אינם סותרים את זכויות הפרט והאזרח. אף שסמכויותיו כמעט בלתי מוגבלות, הוא אינו מפקח על הלשכה להערכות לאומיות.
מפכ"ל המודיעין והביטחון נבחר על ידי ראש ממשלת ניו זילנד בהתייעצות עם מנהיג האופוזיציה. הממונה חייב להיות שופט בדימוס של בית המשפט העליון, ובמסגרת תפקידו הוא מוסר אחת לשנה דו"ח לראש הממשלה ולמנהיג האופוזיציה. עותק נוסף, שממנו מוסר כל פרט חסוי, מוצג לדיון בפני בית הנבחרים.
התפקיד נוצר ב-1996, כתחליף לתפקיד "הנציב לערעורים בענייני ביטחון" (Commissioner for Security Appeals) אשר פעל כנציב תלונות הציבור לעניינים ביטחוניים מאז 1969.
משרדו של מפכ"ל המודיעין והביטחון נמצא בבית פיטרסטון ברחוב פיטרסטון 123-119 בולינגטון.
לארי גריג (1996-2004)
פול ניזור (2004-ואילך)
חוק מפכ"ל המודיעין והביטחון 1996 (באנגלית)
טובה בלמן (נולדה ב-1947) היא ציירת, מרצה לעיצוב, רישום ואיור, ואנימטורית בעברה. יצרה בשיתוף עם בעלה, אלכס בלמן, סרטי אנימציה שזכו בפרסים, וייצגו את ישראל בפסטיבלים לסרטי אנימציה ברחבי העולם.
בלמן נולדה במחנה מעבר בדרך מרומניה לישראל.
למדה עיצוב גרפי בבצלאל בין השנים 1970 ל-1974 ובשנה שלאחר מכן יצרה את "איש קטן אפור" – סרט אנימציה קלאסי באורך 8 דקות. הסרט השתתף בפסטיבלים לאנימציה, מאוטווה בקנדה ועד אדלייד באוסטרליה. בישראל זכה הסרט בפרס ראשון לאנימציה בתחרות הסרט הישראלי הקצר. כמו כן, עיצבה ואיירה את הסרט "מיצי" בנושא השואה. תסריט, בימוי וצילום הסרט בוצעו על ידי אלכס בלמן. הסרט זכה בפרס ראשון בתחרות הסרט הישראלי הקצר באנימציה. השחקנים והקריינים בסרט השתתפו בהתנדבות.
בשנים הבאות המשיכה לעסוק באנימציה ובגרפיקה לסרטים ולטלוויזיה הישראלית. את הסדרה "בופי הילד שבא מהכוכבים" בנושאי זהירות בדרכים באורך כ-25 דקות יצרה בלמן יחד עם בעלה הבמאי אלכס בלמן. העורך היה סטיב אדוארדס, ואת שיר הנושא "בופי החבר הכי שלי" הלחין יוני רכטר, שרה יהודית רביץ, וחרז דידי מנוסי. הסדרה אף תורגמה לאנגלית ולערבית. כמו כן, איירה בלמן מספר ספרי ילדים בהוצאת הספרים "כתר".
במקביל לעבודתה בהוראת רישום, עיצוב, צבע, פרספקטיבה, הדפס ואיור במכללת הדסה", מכללת אורט, המכללה למינהל והאוניברסיטה הפתוחה, הציגה תערוכות ציור רבות בירושלים ומחוצה לה. ציוריה נמצאים באוספים פרטיים בארץ ובעולם.
בלמן עוסקת בעיקר בציור נופי הארץ, לעתים במבט מיוחד כמו ב"מראות צד", 2003 – כבישים ומכוניות בנוף, "שיגעון הדקלים", 2005 – מבט מקרוב על הדקל שנשקף מחלון ביתה, "סימני-מים" , 2007 - דמויות בהקפאת תנועה בטיילת תל אביב, ואתרי מים מוכרים ומוכרים פחות. מתוך ה"אני מאמין" שלה כציירת: "אני מאמינה שההתייחסות לנוף של ימינו בהתעלמות מכבישים ומכוניות, פרספקטיבה, אנשים בתנועה ועוד, הינה אבסורדית, מלאכותית ובלתי אמינה. עבורי שילוב נושאים אלה הוא שיוצר את היופי המדהים והאמיתי, אשר אנו מוקפים בו." בלמן מציירת בעיקר בצבעי אקריליק על קנבס ולוחות עץ, ובנוסף עוסקת בצבעי מים ובטכניקות הדפס. אומנים נערצים עליה מהעבר: אדוארד הופר, ג'ון סינגר סרג'נט, מוריס אוטרילו, קאמי פיסרו.
בלמן מתגוררת עם משפחתה באזור ירושלים.
(כל הסרטים בשיתוף אלכס בלמן כבמאי, תסריטאי וצלם)
איש קטן אפור, 1975, פסטיבל אוטבה, קנדה, פסטיבל אדלאיד, אוסטרליה, ועוד. הסרט זכה בפרס ראשון בתחרות הסרט הישראלי הקצר באנימציה.
מיצי – בנושא השואה, 1980, זכה בפרס ראשון בתחרות הסרט הישראלי הקצר באנימציה
חציית-כביש (תחבורה להולכי רגל) פסטיבלים בנושאי זהירות בדרכים
מוישל'ה – נהיגה בגשם (תחבורה לנהגים) פסטיבלים בנושאי זהירות בדרכים
מוישל'ה – נהיגה בערפל (תחבורה לנהגים) פסטיבלים בנושאי זהירות בדרכים
בופי הילד שבא מהכוכבים – סדרה של 5 סרטים (תחבורה לילדים)
פתיחים וגרפיקה לתוכניות שונות בטלוויזיה הישראלית ולסרטי תעודה.
איקונות של נוף, תערוכת יחיד בתיאטרון ירושלים, 2000.
ארץ ושמיים, תערוכת יחיד בימק"א העולמית ירושלים, 2001
מראות צד, תערוכת יחיד בבית האומנים ירושלים, 2003
תערוכת אביב, קבוצתית, גלריה עין-הוד, 2003
כמו נהר, תערוכת יחיד בתיאטרון ירושלים, 2003
חברים חדשים, קבוצתית בבית האומנים ירושלים, 2003
ירושלים שלי, קבוצתית, מוזיאון התנ"ך, תל אביב, 2004
יודאיקה, קבוצתית, מוזיאון התנ"ך, תל אביב, 2005
שיגעון הדקלים , תערוכת יחיד בתיאטרון ירושלים, 2005
סימני מים, תערוכת יחיד בתיאטרון ירושלים, 2007
כפות תמרים,היברו-יוניון-קולג', ירושלים, 2008
עין לירושלים, קבוצתית, תערוכת חוצות בשדרות אלרוב, ירושלים, 2009
פרח לב זהב, קבוצתית, בית התרבות, ראשון לציון, 2011
תערוכות ברשת : אתר אגודת האמנים ירושלים, ארטיספו ועוד.
בלמן ניסחה לעצמה ולתלמידיה את 13 העיקרים שלה:
זכרי מאין באת ולאן את הולכת. נולדת להיות ציירת – לא תוכלי לברוח מזה, לפחות תיהני מהדרך.
אל תחכי למוזה – לפעמים היא נחה. תתחילי והיא תתעורר, וגם מצב הרוח ישתפר.
כמו בורא עולם – לצייר את השמיים ואת הארץ ואחר כך את כל השאר. שיטה טובה, אך אין להיצמד מדי לשום שיטה – זה ישעמם אותך.
שיווי משקל דינמי (מונדריאן) – לחפש את האיזון אך לא בלי המפתיע. אם זה לא מרגש, מדגדג את חוש הראיה, עוצר נשימה ומרחיב אישונים – את בדרך לעוד ציור חביב ותו לא.
תוכנית ותכנון – רצוי להתחיל איתם, אבל תני למקרה להשתלב ולהשפיע – זה כל היופי בשיטה – הכול צפוי והרשות נתונה – למקריות. תשמרי את הציור רענן, שלא יהיה "עשוי" מדי, שיהיה פה ושם איזה קו או כתם לא מוסבר. לציור יש חיים משלו – תני לו לנשום.
ציור טוב מקרין שקט. זהו שקט פעיל וערני כמו הגוף בחלום, בשינה או בהקיץ
את לא בתחרות עם אלוהים. שלושה תפוזים על אדן החלון, מוארים מאחור– איזו שלמות. לצייר דמיון מוחלט למקור – מתסכל. תיצרי מזה משהו חדש ואישי. או שתחליפי נושא.
האור הוא הציור. הנוף הכי בנאלי באור החם והזוהר של השקיעה הופך לדרמה מדהימה.
המציאות זה לא סרט, אל תתחילי לערוך אותה – אם יש כביש, מכוניות, עמודי חשמל – תשלבי, זה עכשווי-בלי-מירכאות, ויוצר קונטרסטים, פרספקטיבה ומה לא. עם זאת, לא כדאי לעקור עץ כי הוא מפריע לקומפוזיציה
כמו שאמר מלחין ידוע (ברנשטיין) "נדמה לכם שאני שוכב ונח, למעשה אני עובד קשה..." תעשי הפסקות, תתבונני, תני לציור לדבר אליך.
כדאי לעבוד על סדרות. סדרה יוצרת המשכיות בעבודה וההבדלים בין הציורים הם סוג של מחקר ותשובות לשאלות רבות, כמו: מתי ציור אחד דומה מדי למשנהו והגיע הזמן להפסיק.
בשלב מסוים כדאי לוותר על שיפוטיות עצמית יתירה – שיעשו זאת המבקרים. כשהעבודה גמורה – אל תגעי. אישית, אני שונאת לחזור ולתקן, לרוב זה בעיקר מקלקל.
ולסיום, ציורים הם כמו ילדים – עם כל הצער, הם חייבים לפרוח מהקן.
טובה בלמן באתר בית האמנים בירושלים.
טובה בלמן, באתר מרכז המידע לאמנות ישראלית, מוזיאון ישראל
טובה בלמן - שגעון הדקלים
גמר קופה אמריקה 2016 התקיים באצטדיון מטלייף, איסט רות'רפורד, שבניו ג'רזי, ארצות הברית ב-26 ביוני 2016, ובו ניצחה נבחרת צ'ילה את נבחרת ארגנטינה בבעיטות עונשין בתוצאה 2–4 לאחר 0-0 בתום הארכה וזכתה בגביע קופה אמריקה. משחק זה היה שחזור של גמר קופה אמריקה 2015, שגם בו ניצחה צ'ילה את ארגנטינה לאחר בעיטות עונשין.
זו הייתה הופעתה השישית של נבחרת צ'ילה בגמר וזכייתה השנייה ברציפות בקופה אמריקה. נבחרת ארגנטינה השתתפה בגמר עשרים ושבע פעמים לפני כן. זכייתה האחרונה בטורניר (ובכל המסגרות הבינלאומיות) התרחשה בשנת 1993, כאשר גברה בגמר על נבחרת מקסיקו.
ליונל מסי שהחטיא את הבעיטה הראשונה של ארגנטינה, הודיע לאחר ההפסד על פרישתו מהנבחרת, לאחר שזה היה הפסדו הרביעי ברציפות עם הנבחרת בגמר של טורניר בינלאומי. בעקבות מסי פרשו מהנבחרת גם סרחיו אגוארו, אנחל די מריה, לוקאס ביגליה, אסקיאל לאבצי ואבר באנגה.
פרטי המשחק באתר הרשמי של קופה אמריקה 2016
הַצְּלֶלְפּוֹנִי הינה דמות המוזכרת באופן מעורפל הן במקרא והן במדרשי חז"ל. יש הטוענים כי מדובר באשת מנוח, אם שמשון, אשר שמה אינו מוזכר במקרא. על שמה היישוב צלפון, אזור בו כמה מופעי שם הקשורים בשמשון, כמו בית שמש, צומת שמשון וכדומה.
"בְּנֵי יְהוּדָה פֶּרֶץ חֶצְרוֹן וְכַרְמִי וְחוּר וְשׁוֹבָל. וּרְאָיָה בֶן-שׁוֹבָל הֹלִיד אֶת-יַחַת וְיַחַת הֹלִיד אֶת-אֲחוּמַי וְאֶת-לָהַד אֵלֶּה מִשְׁפְּחוֹת הַצָּרְעָתִי. וְאֵלֶּה אֲבִי עֵיטָם יִזְרְעֶאל וְיִשְׁמָא וְיִדְבָּשׁ וְשֵׁם אֲחוֹתָם הַצְּלֶלְפּוֹנִי" (דברי הימים א', ד', א'-ג')
הצללפוני הייתה ממשפחת כלב בן יפונה, משבט יהודה. אחותם של יזרעאל, ישמא וידבש. היא הוזכרה בשמה עם שאר אחיה, ככל הנראה משום חשיבותה. הרב ח"ד רבינוביץ (דעת סופרים) כותב: "שלושת האחים פעלו למען מעמדו של השבט- בין האנשים, ואחותם- בין הנשים" 
על פי המדרש, שמה של אשת מנוח ואימו של שמשון, המוזכרת בספר שופטים, פרק י"ג ללא שם, הוא "הצללפוני". המקרא מתאר כי אשת מנוח הייתה אישה עקרה: "וַיְהִי- אִישׁ אֶחָד מִצָּרְעָה מִמִּשְׁפַּחַת הַדָּנִי וּשְׁמוֹ מָנוֹחַ וְאִשְׁתּוֹ עֲקָרָה וְלֹא יָלָדָה" (שופטים, י"ג, ב'). אולם, אישה עקרה זו זוכה להתגלות מלאכית ובה מודיע לה מלאך ה' כי היא עומדת ללדת בן. המלאך גם מודיע כי: "וְהוּא יָחֵל לְהוֹשִׁיעַ אֶת-יִשְׂרָאֵל מִיַּד פְּלִשְׁתִּים" (שם, פסוק ה'). ואכן, אישה זו זוכה ללדת את שמשון הגיבור שהיה שופט ישראל האחרון על פי המקרא.
מקורות מדרשיים בהם מוזכרת "הצללפוני" כאם שמשון:
"אשתו של מנוח ואימו של שמשון - צללפונית שמה" (בבא בתרא צא, א; במדבר רבא י,ה)
"ולפי שראתה במלאך - נקרא שמה הצללפוני: שהיא פונה [רואה] את המלאך, ואין צ'ל'ל' אלא מלאך. ומדוע נאמר "הצלל" בשתי אותיות ל' – ולא אמר 'הצל-הצלפוני', שהרי המלאך נקרא צל ולא צלל? אלא לפי ששתי פעמים נראה לה המלאך, אחת בעיר ואחת בשדה" (במדבר רבה י, ה)
"שבע עקרות הן כנגד שבעת ימי בראשית וכו'; השישית זו הצללפונית אימו של שמשון, שנאמר: "ושם אחותם הצללפוני" כנגד יום שישי. ומה נברא ביום השישי? האדם. ומה היה לאדם? מת ביד אשתו, שנאמר: "ולאדם אמר" וגו'. (בראשית, ג', י"ז) ושמשון בנה מת על ידי אשתו, שנאמר: "ויאהב אישה בנחל שורק ושמה דלילה" (שופטים, ט"ז, ד') ; "ויאהחזוהו פלשתים וינקרו את עיניו (שם, כא). (אגדת בראשית, בובר, פרק נג).
"סדין עשתה ותמכור" זו הצללפוני, אימו של שמשון שהייתה דומה לאישה שאורגת וטווה בשוק, מפני שלא פרה ורבה. (גנזי שכטר- א 761)
"הייתה טווה ומוכרת בשוק ומגדלת את בנה, ולא עוד אלא, הייתה יושבת ודורשת עד שהצלילה התורה" (מדרש אשת חיל בתמ"ד - ב, קמט)
קשה לעמוד על משמעות השם. גם המשך הרשימה המונה שמות אנשים, שהם כאילו אחיה של הצללפוני, מעורפל. לפיכך הוצעו הצעות שונות לתיקון הנוסח, ובייחוד הוצע לחלק את השם "הצללפוני" לשני שמות של זכרים: "יהללאל" ו"צפוני" ולזהות את "יהללאל" עם איש ששמו כך, הנזכר בדברי הימים א', ד', ט"ז - בלא ציון ייחוס. אולם לגבי סברות אלו הועלו ספקות. יש המפרשים "הצללפוני" כלשון הצל את פניי, כלומר, תן לצילך לכסות את פניי, פרוש עליי את חסותך. לפי זה, השם מביע את בקשת העלמה המופנית אל האל.
חסידא י', הצללפוני, אוצר אישי התנ"ך, הוצאת ראובן מס, ירושלים, תשנ"ט.
הצללפוני באתר דעת, שבילי התנ"ך
דוקטור סטריינג' (באנגלית: Doctor Strange) הוא דמות בדיונית של גיבור-על המופיע בחוברות הקומיקס ביקום מארוול קומיקס. הדמות הופיעה לראשונה בחוברת Strange Tales #110 מיולי 1963 בכתיבתו של סטן לי ובאיורו של סטיב דיטקו.
דוקטור סטיבן סטריינג' הוא מכשף בעל כוחות מאגיים. בעברו היה נוירוכירורג מוכשר ונודע אך אנוכי, אשר עדיפותו הראשונה הייתה לצבור הון. כתוצאה מתאונת דרכים, ידיו נפגעו ונמנע ממנו לשוב ולהתעסק ברפואה. במסעו חובק העולם אחר תרופה למצבו, סטריינג' פגש בהרי ההימלאיה בנזיר שנודע בכינוי "העתיק", שסירב לעזור לסטריינג' משום אנוכיותו הרבה, אך חש במידה מסוימת של טוב אצלו. הנזיר נכשל במשימתו לעורר את הצד הטוב שבו, עד אשר אחד ממאמיניו - ברון מורדו - מנסה להורגו. לאחר מכן, הטוב שבליבו של סטריינג' ניצת מחדש ובמעשה חסר אנוכיות מסכל את מזימתו. בתמורה, הנזיר מלמד את סטריינג' את אמנות הכישוף. מאז, ברון מורדו הפך לאנטגוניסט ראשי בהרפתקאותיו של דוקטור סטריינג'.
דמותו של דוקטור סטריינג' מדורגת במקום ה-38 ברשימת מאה גיבורי העל הגדולים, לפי אתר IGN, וכן במקום ה-34 ברשימת 50 דמויות הקומיקס הגדולות של כל הזמנים לפי מגזין אמפייר. את דמותו בסרט הטלוויזיה "דוקטור סטריינג'" מ-1978 גילם השחקן פיטר הוטן, ובסרט ההנפשה "דוקטור סטריינג'" דיבב ברייס דילן. את דמותו ביקום הקולנועי של מארוול, ובפרט בסרט הלייב אקשן "דוקטור סטריינג'", גילם השחקן בנדיקט קמברבאץ', אשר עתיד לשוב לגלמו בסרטים "תור: ראגנארוק" ו"הנוקמים: מלחמת האינסוף" והמשכו.
דוקטור סטריינג' הופיע לראשונה בחוברת Strange Tales #110 (יולי 1963) בכותר המשותף עם גיבור מארוול נוסף, הלפיד האנושי, עד לחוברת מספר 134 (יולי 1965), ולאחר מכן לצד המרגל ניק פיורי עד לחוברת מספר 168 (מאי 1968). סיפור מקורו הוצג בחוברת מספר 115 (דצמבר 1963).
סטיב דיטקו אייר את סדרת החוברות עד לחוברת מספר 146 (יולי 1966), ובמהלכה הוא וסטן לי הציגו רבים מבני בריתו של סטריינג', כמו אהובתו הנצחית קליאה (#126, נובמבר 1964), ואויביו נייטמייר (#110) ולורד הכאוס דורמאמו (#126). סיפוריו הציגו סיפור רקע סוריאליסטי ומיסטי, והיו מחומר הקריאה המועדף על סטודנטים באותה תקופה. הכותב רוי תומאס ציין זאת בדבריו: "אנשים שקראו את דוקטור סטריינג' חשבו שאנשים במארוול השתמשו בסמים, משום שהיו להם חוויות דומות כשהיו תחת השפעה. אבל אני איני משתמש בחומרים הגורמים להזיות ואיני חושב שהאמנים משתמשים בהם". בסופו של דבר, ככותב יחידי, דיטקו לקח את דוקטור סטריינג' למחוזות אבסטרקטיים יותר, בקשת סיפור שנמשכה על פני 17 חוברות (Strange Tales #130-146, יולי 1966-יולי 1967) והציגה את הישות הקוסמית אטרניטי, שהאנישה את היקום ותוארה כצללית אשר מילאה את גבולות היקום. היסטוריון הקומיקס ברדפורד רייט תיאר זאת כך:
מסיפורים מוקדמים, דוקטור סטריינג' השתמש בממצאים קסומים כדי להגדיל את כוחו, כמו למשל גלימת הריחוף, העין של אגאמוטו, הספר של וישאנטי והבדולח של אגאמוטו. מהסיפור הראשון, מקום מגוריו של סטריינג' - סאנקטום סנקטאורום ("קודש הקודשים") - היה לחלק מהמיתולוגיה של הדמות. החלון העגול המחולק בידי שלושה קווים אשר ניצב בחזית המקום והיה למעשה חותם המגן של הוישאנטי הופיע ברבים מסיפוריו. משרתו האישי של סטריינג', וונג, שמר על האחוזה בזמן היעדרו.
עד מהרה, סטן לי צירף את דמותו של דוקטור סטריינג' כחלק מהמשכיות יקום מארוול והופיע בהופעת אורח בחוברת מספר 27 של ארבעת המופלאים (יוני 1964), נפגש עם לוקי אחיו החורג של תור בחוברת Strange Tales #123, ואף בחוברת השנתית The Amazing Spider-Man Annual #2.
עד לחוברת האחרונה של הכותר תחת השם Strange Tales (ששינה את שמו ל-Doctor Strange החל מחוברת מספר 169), סדרת החוברות ראתה שינויים תכופים של צוות הכותבים והמאיירים, ביניהם הכותבים לי, תומאס, ריימונד מארייז, ג'ים לורנס, דניס אוניל וביל אברט והמאיירים דיטקו, מארי סוורין ודן אדקינס. הסיפורים באותה תקופה כללו ישות קוסמית נוספת בשם הטריביונל האנושי, וכן את אחותו של דורמאמו, אומאר.
סדרת חוברות Doctor Strange רצה למשך 15 גיליונות (יוני 1968-נובמבר 1969), בהמשיכה את מיספור החוברות Strange Tales. אל הכותב רוי תומאס הצטרף המאייר ג'ין קולאן, וביחד הם ניסו להעלות את המכירות בכך ששיכתבו את הדמות כגיבור-על. ניתנה לו תלבושת כחולה, מסיכת פנים וזהות סודית בשם ד"ר סטיבן סאנדרס, והוא הצטרף להרפתקאות משותפות עם האביר השחור וספיידרמן וכן נאבק בג'אגרנוט, יריבם של קבוצת אקס-מן. השינויים שנעשו לדמות התבררו כלא מוצלחים, וסדרת הכותרים בוטלה בגיליון מספר 183. אולם, ביטול הסדרה היה קצר מועד, וסיפוריו של דוקטור סטריינג' נמשכו בחוברות Sub-Mariner #22 (פברואר 1970) ו-The Incredible Hulk Vol.2 #126 (אפריל 1970).
סטריינג' הופיע בהמשך בשלושת הגיליונות הראשונים של סדרת החוברות Marvel Feature ("מארוול מציגה"), גם בסיפור המרכזי העוסק בהקמת קבוצת הדפנדרס, וגם בסיפור הרקע הנלווה. הדמות גם הופיעה בחוברות Marvel Premiere ("הפרמיירה של מארוול"), כאשר קשת סיפור אחת הציגה נבל-על נוסף בשם שומא-גוראת', בכתיבתו של סטיב אנגלהארט ובאיורו של פרנק ברונר. כדי לעצור את כניסתו של שומא-גוראת' לממד המציאות, דוקטור סטריינג' היה חייב להשבית את מוחה של הישות העתיקה, מה שגרם למותה הגשמי. אולם שומא-גוראת' הבטיח לו שקורבנו הינו נחוץ וכי נשמתו תתאחד עם הישות הקוסמית אטרניטי. בעקבות זאת, סטריינג' קיבל על עצמו את התואר "מכשף העל" ("Sorcerer Supreme").
הרפתקאותיה של הדמות המשיכו בסדרת חוברות שנייה של אנגלהארט-ברונר, בשם "דוקטור סטריינג': אדון האמנויות המיסטיות", שרצה למשך 81 חוברות מיוני 1974 ועד פברואר 1987. בתקופה זו, סטריינג' פגש במיסטיקניות טופאז ורינטרה. הסדרה הסתיימה בקליף האנגר, כאשר הסנקטום סנקטאורום הוחרב כתוצאה מקרב שהתרחש בין כתליו, ובין האבידות נמנו אוסף ספריו המיסטיים של סטריינג' וממצאים חשובים נוספים. עקב כך, דוקטור סטריינג' נחלש במידה ניכרת מבעבר, ופג תוקפם של כשפים אשר הוטלו לצורך הגנת האנושות מפני ערפדים ומפני האל הרע סת.
בעקבות ביטול הכותר, הרפתקאות הדמות המשיכו בכרך שני של סדרת החוברות Strange Tales, שפורסם בשנית במהדורה חצויה, כאשר גיבורי-העל שנוספו לצד הרפתקאותיו הם מסווה ופגיון. הסדרה רצה למשך 19 חוברות, וסיפרה את מסעו של דוקטור סטריינג' להשיב לעצמו את כוחותיו ואת הממצאים שאיבד, וכן את החייאתה של קבוצת הדפנדרס.
בהמשך, סטריינג' הופיע בסדרת החוברות Doctor Strange: Sorcerer Supreme ("דוקטור סטריינג': מכשף העל") בכתיבתו של פיטר ב. גיליס ובאיורם של ריצ'רד קייס ורנדי אמברלין, כאשר הסיפורים הוצגו כקשתות סיפור המשתרעות על פני מספר חוברות. סטריינג' הוצג במתכונת הגנתית, וזאת כאשר נלחם במגוון ישויות על-טבעיות כדורמאמו, מפיסטו ושטניש ונתקל בין היתר בגוסט ריידר, מורביוס הערפד החי וברון בלוד.
סטריינג' איבד באופן זמני את תוארו כמכשף על כאשר סירב להילחם במלחמה בשמן של הוישאנטי, ישויות מיסטיות המתפעלות את כשפיו של סטריינג'. במשך זמן זה, החוברות פורסמו כחלק מחותם "בני חצות", וסטריינג' מצא מקור חדש לכוחותיו הקסומים בצורת קסם הכאוס וכן השתמש ברובוט המתופעל בידי קסם. כמו כן, הוא הקים את הדפנדרס החדשים, שאיחד גם בין חברי הדפנדרס הישנים. הסדרה רצה למשך 90 גיליונות (נובמבר 1988-יוני 1996), ולקראת סופה סטריינג' קיבל חזרה את תואר מכשף-העל.
הדמות הופיעה גם בכמה מיני סדרות כמו "דוקטור סטריינג': גרם העצמות". סטריינג' היה הזרז העיקרי להקמתו של טריו מכשפות במיני סדרה "מכשפות", וגם הופיע במיני סדרה בכיכובו בכתיבתם של ג'יי מייקל סטרצ'ינסקי וסאם ברנס. המיני סדרה שיכתבה מחדש את סיפור מקורה של הדמות, של בני בריתה ושל אויביה בזמנים מודרניים יותר. מיני סדרה שלישית, "דוקטור סטריינג': השבועה", התמקדה בתפקידו של סטריינג' כמכשף-על ועל טבע כוחותיו. הדמות הופיעה גם בארבעה רומנים גרפיים במשך השנים.
הדמות נותרה עקבית ביקום מארוול למשך כל שנות קיומה, והופיעה בדרך קבע בשלושת כרכי החוברות של קבוצת הדפנדרס, הדפנדרס הסודיים, ומיני סדרה מוגבלת בשם "המסדר". כמו כן, הוא הופיע בסדרת כותרי "מארוול טים-אפ", שציוות מספר גיבורי-על יחדיו, ובסיפורים בודדים כ"מארוול: שניים באחד", "יריד מארוול" וכותר היקום החלופי "מה אם?".
דוקטור סטריינג' הופיע כדמות משנה בסיפורים משפיעים בשנות ה-2000. בחוברת מספר 7 של האוונג'רס החדשים, הכותב בריאן מייקל בנדיס שיכתב את ההיסטוריה של יקום מארוול וקבע שבמהלך מלחמת קרי-סקרול מספר על-אנושיים אשר ביניהם נמנה דוקטור סטריינג' הקימו אגודת סתרים בשם "האילומינטי", שדן באיומים עתידיים על כדור הארץ.
סטריינג' שיחק תפקיד מרכזי באירועי בית אם, ותודות לקסמיו כמה מגיבורי-העל המוטאנטים השיבו לעצמם את כוחותיהם כאשר המציאות שוכתבה מחדש בידיה של מכשפת השני. קשת הסיפור מלחמת האזרחים הציגה את החוק לרישום העל-אנושיים ואת הפילוג בקהילת גיבורי-העל, כאשר סטריינג' ניצב מנגד להעברתו של חוק הרישום. הוא עוזב את האילומינטי ומתבודד באזור הארקטי עד אשר הנושא יסודר.
במיני סדרה "האוונג'רס החדשים: האילומינטי" מתברר שסטריינג' וחברי האילומינטי נקטו בצעדי מנע כדי למנוע איומים גלובליים על ידי לקיחתם של יהלומי האינסוף והחבאתם בידי סטריינג', כאשר רק הוא יודע את מיקומם. כשסטריינג' חוזר מהאזור הארקטי, הוא נותן מחסה בביתו לקבוצת האוונג'רס החדשים, שהוקמה לאחר מלחמת האזרחים ועוזר להם בכמה ממשימותיהם. הוא סבל ממכשול רציני כאשר ידיו נשברו כתוצאה מאירועי "ענק מלחמת העולם", ונאלץ להשתמש בקסם שחור כדי להביס את הענק הירוק, אם כי הוא נלכד על ידיו.
שימושו של סטריינג' בקסם שחור התברר כממכר, כשהוא הרבה להשתמש בו בהדיפת התקפות על אחוזתו בידי סינדיקט הפשע של הנבל הברדס. לאחר חשבון נפש ארוך, סטריינג' ערך חיפוש אחר ממשיכו בדמותם של ויקאן, מכשפת השני, מג'יק ודוקטור דום, בשעה שדורמאמו פלש לכדור הארץ בניסיון להשתלט על כוחותיו של סטריינג'. האוונג'רס עזרו לסטריינג' בהדיפת כוחותיו של דורמאמו, והעין של אגאמוטו בחרה בדוקטור וודו ("האח וודו") כממשיך דרכו של סטריינג'.
כאשר ישות דמונית מסתורית משתלטת על דוקטור סטריינג' ודיימון הלסטרום, הם מחפשים להשיב לידיהם את העין של אגאמוטו מהאח וודו, וכתוצאה מכך היא משתגרת אל אחוזת האוונג'רס. לוק קייג' נוגע בחפץ העתיק ועובר מוטציה לגרסה מפלצתית של עצמו. לאחר מכן, הישות שהשתלטה עליו עוברת לאיירון פיסט, המשתגר משם עם העין ויוצר קרע בשמיים אותו סטריינג' מתאר כקיצו של הכל. בשעה שהאוונג'רס נלחמים בשדים בכדור הארץ, איירון פיסט מוצא את עצמו בריק לבן בו הוא פוגש ב"עתיק", המתוודה כי הוא אחראי לפלישה האחרונה היות שהוא מאוכזב מכישלונותיו של סטריינג'. כשאיירון פיסט חוזר לארץ, כשהוא עוטה תלבושת חדשה, הוא אומר שהעתיק מסר לו שסטריינג' גנב את העין של אגאמוטו ממנו ולא חיכה עד אשר תינתן לו בבוא הזמן, ומאלץ את סטריינג' להודות באמת. בנודעו כי טענות אלו עומדות בסתירה לכל מה שלמד מ"העתיק" אודות העין, סטריינג' מגלה שהישות הניצבת לפניהם היא לא מורהו הרוחני אלא אגאמוטו עצמו, שמחפש להשיג את העין לאחר מותן לכאורה של הוישאנטי. למרות שהקבוצה משתמשת בוולברין כאווטאר, דוקטור וודו מקריב את חייו כדי לתחום את אגאמוטו ואת העין, ומשמיד את עצמו ואת העין בו זמנית.
בעקבות האירועים, סטריינג' חש אשמה על כישלונותיו ומבקש לעזוב את הקבוצה. אולם, האוונג'רס לא נותנים לו לעזוב ומצביעים פה אחד להשאירו כחבר הקבוצה. סטריינג' מצטרף אליהם בשנית ומזמן את וונג לאחוזת האוונג'רס כדי שישמש כמשרתם.
במהלך מלחמת הכאוס, סטריינג' יוצר קשר עם הענק הירוק ובני בריתו ומזהיר אותם מפני הגיהנום שמגיע לכדור הארץ, כאשר האלוף החדש שלו הוא יריבו לשעבר של הענק, אבומיניישן, שמת לאחרונה והפך לנשמה החזקה ביותר בגיהנום.
דוקטור סטריינג' הוא קוסם רב-אומן, והחזיק בתואר "מכשף-העל" של היקום למשך הרבה שנים. אטרניטי, ישות התודעה של יקום מארוול, תיארה אותו כ"בן האנוש העוצמתי ביותר מכל בני האדם", והוא אף נחשב למי שעומד בשורה אחת עם הישויות הקוסמיות.
דוקטור סטריינג' מסוגל להשתמש בקסמים כדי להשיג את כל מאוויו, בין אם הם טלפתיה, טלפורטציה, הקרנה אסטרלית, פרצי אנרגיה, יצירתם של חומרים מוצקים ונוזליים, יצירת שדות הגנה, השבת צורתו לתיקנה לאחר השמדת גופו והחייאת המתים. כאשר הוא עוסק בכשפים, הדמות נוקבת בשמה של אחת מהישויות הקוסמיות כמו הוישאנטי (אוגות', אושטור ואגאמוטו) או הקבוצה הדמונית אוקטסנס. ישויות אלו בדרך כלל תורמות מכוחן ליצירת אפקט מסוים, כמו למשל אבן הארגמן של סיטוראק (מקור כוחו של ג'אגרנוט).
סטריינג' מסוגל לעצור ולהחזיר חזרה את הזמן בקנה מידה גלובלי, לאטום חורים שחורים, להשיב מחדש יקומים שלמים, לספוג כוחות עוצמתיים דיים כדי להשמיד שלל גלקסיות קרובות, לגדול לממדי ענק ולתעל את מסת יקום מארוול כולו.
סטריינג' התמחה בשימוש בקסם שחור, ובעזרת קסם זה השמיד את שומא-גוראת'. אולם, כוח זה התברר כממכר ומשחית ובסופו של דבר חולץ מתוך גופו.
לאחר שהעביר את נטל "מכשף-העל" ואת העין של אגאמוטו לידיו של דוקטור וודו, כוחותיו של סטריינג' נחלשו במידה רבה, אך הוא עדיין נחשב למכשף שקול ומחושב.
דף הדמות באתר הרשמי של מארוול קומיקס
דף הדמות בפרויקט ויקיה של מארוול קומיקס
שליח ציוני הוא נציג ישראלי הנשלח על ידי ארגון יהודי-ציוני לקהילה יהודית בתפוצות.
רוב השליחים נשלחים על ידי הסוכנות היהודית, ההסתדרות הציונית העולמית או על ידי תנועת נוער כגון, הצופים, בני עקיבא העולמית ועוד.
חלק מהשליחים הם מורים-שליחים וחלקם שליחים קהילתיים, שליחים תנועתיים או שליחי עלייה.
ערך מורחב – שד"ר
בעבר נשלחו שד"רים (שלוחי דרבנן) על ידי הקהילה היהודית בארץ, כדי לשמור על קשר עם הגולה, ובעיקר כדי לגייס תרומות עבור היישוב היהודי בארץ ישראל.